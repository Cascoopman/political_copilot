Stop stilstand.
Opnieuw Vooruit.
01
02
Kinderen & Jongeren  
8
INLEIDING 
8
DE BESTE ONDERSTEUNING VANAF DE GEBOORTE 
9
BETAALBARE KINDEROPVANG VAN HOGE KWALITEIT 
10
HET BESTE ONDERWIJS, BETAALBAAR VOOR IEDEREEN 
12
Nederlands als basis 
12
Gelijke kansen in het onderwijs 
14
Gelijke toegang tot buitenschoolse activiteiten 
15
Sterk onderwijs voor elk kind 
16
KINDERGELD DAT ECHT VOOR GELIJKE KANSEN ZORGT 
20
Zorg & Welzijn  
24
INLEIDING 
24
DE WELVAARTSSTAAT GARANDEERT ZORG VOOR IEDEREEN 
25
BETER WERK IN DE ZORG 
26
MEER AANDACHT VOOR MENTAAL WELZIJN 
28
MEER AANDACHT VOOR TOEGANKELIJKHEID  
30
ELK KIND HEEFT RECHT OP EEN VEILIGE THUIS 
30
ZORG DIE BETAALBAAR IS VOOR IEDEREEN  
32
ZORG ALS TEAMWERK 
33
ZORG VOOR NU EN DE TOEKOMST 
34
03
Werk 
38
INLEIDING 
38
WERK MOET MEER LONEN 
40
JOBS MOETEN KWALITEITSVOL ZIJN 
41
Welzijn op het werk en jobkwaliteit 
42
Werk combineren met een persoonlijk leven 
43
Sociale bescherming garanderen 
44
Strijd tegen sociale dumping 
44
LEVENSLANG LEREN VOOR EEN SNEL VERANDERENDE  
 ARBEIDSMARKT  
46
Het recht op opleiding van werkenden 
46
Herscholing van werkzoekenden richting knelpuntberoep 
47
Een vlotte overgang tussen onderwijs en arbeidsmarkt 
48
AANKLAMPEND ACTIVERINGSBELEID OP MAAT VAN  
DE WERKZOEKENDEN 
49
Controle van werkbereidheid 
49
Bijdragen naar vermogen 
50
ARBEIDSBEMIDDELING IS DE VERANTWOORDELIJKHEID VAN  
DE OVERHEID  
51
HET RECHT OP EEN GOEDE JOB, VOOR IEDEREEN 
54
05
Klimaat & energie 
74
INLEIDING 
74
BETAALBARE ENERGIE VOOR IEDEREEN 
76
COLLECTIEF WONINGEN RENOVEREN 
78
NAAR EEN DUURZAME INDUSTRIE 
81
INVESTEREN IN DUURZAME ONDERNEMINGEN 
83
DUURZAME MOBILITEIT 
84
Verschuiven: van individuele naar collectieve oplossingen 
84
Verschonen: naar elektrisch transport 
85
Verminderen: bewuster verplaatsen 
85
DUURZAME LANDBOUW 
88
KLIMAATNEUTRALE ENERGIE 
88
Zonnepanelen op elk dak 
89
Windenergie voor iedereen 
90
Inzetten op technologie van de toekomst  
92
EEN STERKER ELEKTRICITEITSNET 
93
04
Asiel, migratie & integratie  
58
INLEIDING  
58
WAAR LOOPT HET VAST? 
59
Ongelijkheid 
59
Zwak Europees asielbeleid 
60
Zwak terugkeerbeleid  
60
Een grote illegale arbeidsmarkt  
61
WAT STELT VOORUIT VOOR? 
62
Een eerlijk en gecontroleerd asielsysteem 
62
Strijd tegen economische uitbuiting en mensenhandel  
65
Legale migratie als win-win  
67
Integratie en samenleven 
70
06
Begroting & economie 
96
GLOBAAL PLAN VOOR DE TOEKOMST 
96
INVESTEREN IN DE TOEKOMST 
98
PRODUCTIVITEIT EN COMPETITIVITEIT VAN ONZE ECONOMIE 
100
IEDEREEN AAN HET WERK – IEDEREEN EEN GOEDE JOB 
105
MEER BESTUURSKRACHT 
108
EERLIJKE BELASTINGEN 
110
TERUGDRINGEN VAN DE ONGELIJKHEID 
112
01
KINDEREN & JONGEREN
Opnieuw investeren in onze jeugd
INLEIDING 
8
DE BESTE ONDERSTEUNING VANAF DE GEBOORTE 
9
BETAALBARE KINDEROPVANG VAN HOGE KWALITEIT 
10
HET BESTE ONDERWIJS, BETAALBAAR VOOR IEDEREEN 
12
Nederlands als basis 
12
Gelijke kansen in het onderwijs 
14
Gelijke toegang tot buitenschoolse activiteiten 
15
Sterk onderwijs voor elk kind 
16
KINDERGELD DAT ECHT VOOR GELIJKE KANSEN ZORGT 
20
KINDEREN & JONGEREN 
Opnieuw investeren in onze jeugd
INLEIDING
 Elk kind en elke jongere moet veilig, goed en gelukkig kunnen opgroeien in ons 
land. Voor Vooruit is dat de basis van alles. Al onze kinderen en jongeren – waar hun 
wiegje ook stond – verdienen een omgeving waarin ze onbezorgd plezier kunnen maken, 
kunnen leren en zich ontplooien. Ze moeten volop kunnen genieten van hun jeugd terwijl 
ze zich voorbereiden op een mooie toekomst. 
Moeders, vaders en grootouders spelen daarin natuurlijk de hoofdrol, maar zij kunnen het 
niet alleen. Zij hebben de steun nodig van een sterke welvaartsstaat. Een welvaartsstaat 
die voorziet in kinderopvang en kleuteronderwijs, lager onderwijs, middelbaar en hoger 
onderwijs. Een welvaartsstaat die garandeert dat geen enkel kind honger heeft op school. 
Een welvaartsstaat die garandeert dat elk kind goed Nederlands spreekt. En een wel-
vaartsstaat die garandeert dat elk kind gelijke kansen krijgt.
Het is een cliché dat kinderen en jongeren onze toekomst zijn. Maar het is een cliché dat 
waar is. Hoe onze kinderen en jongeren opgroeien, wat zij doen en leren, zal bepalen hoe 
ons land er over tien, twintig, dertig jaar zal uitzien. Hoe goed wij er vandaag in slagen 
onze kinderen te beschermen en te onderwijzen, zal bepalen hoeveel welvaart, welzijn en 
vrijheid wij in de toekomst hebben. 
Vlaanderen heeft geen gas, olie of diamanten in de grond. Wij halen onze welvaart niet uit 
grondstoffen maar uit kennis. We zijn een kenniseconomie: onze welvaart hangt helemaal 
af van wat er in de hoofden en handen van onze mensen zit. En onze toekomst hangt dus 
volledig af van de kennis van onze kinderen en jongeren. Daarom is het extreem belang-
rijk dat zij alles leren wat zij nodig hebben voor de economie van de toekomst. Dat zij al 
in de crèche en de kleuterschool Nederlands leren. Dat er voldoende leraren zijn om hen 
te onderwijzen. En dat het onderwijs van topkwaliteit is. Om maar een paar dingen te 
noemen die een sterke welvaartsstaat moet garanderen voor alle kinderen en jongeren.
Vandaag schiet de Vlaamse overheid tekort voor onze kinderen en jongeren. Na jaren van 
besparingen en stilstand is het tijd om weer vooruit te gaan op het vlak van kinderopvang 
en onderwijs. 
KINDEREN EN JONGEREN
8
DE BESTE ONDERSTEUNING VANAF DE GEBOORTE
Een goede band met de ouders is essentieel voor de ontwikkeling van een pasge-
boren kind. Daarom versterken we met Vooruit het ouderschapsverlof op verschillende 
manieren. Ten eerste maken we het ouderschapsverlof langer – en wel voor alle ouders. 
Ten tweede verhogen we de uitkeringen om dit verlofstelsel ook toegankelijk te maken 
voor mensen met een lager inkomen. Ten derde stimuleren we een gelijke opname van 
het verlof door mannen en vrouwen. Hoe doen we dat? Door een deel van het ouder-
schapsverlof pas toe te kennen als ook de andere ouder zijn verlof opneemt. Verder ma-
ken we het eenvoudiger om ouderschapsverlof in stukken op te nemen. Zo kan je tijdens 
de schoolvakanties voltijds ouderschapsverlof opnemen in weken, dagen of halve dagen. 
Vandaag kan dit alleen per maand. Tot slot geven we ook jonge ouders met wisselende 
contracten het recht om ouderschapsverlof op te nemen. De belangen van het kind en de 
ouders wegen hier door.
Resoluties
1. 
 We geven ouders meer ouderschapsverlof en zorgen voor een betere vergoe-
ding, met bijzondere aandacht voor ouders met een laag inkomen. We breiden 
het systeem van ouderschapsverlof uit naar zelfstandigen.
2. 
We zorgen voor meer flexibiliteit zodat ouders het ouderschapsverlof kunnen 
opnemen wanneer het hen het beste past. Ook wanneer ouders nog geen jaar bij 
een werkgever werken. 
3. 
We belonen ouders die het ouderschapsverlof verdelen over beide ouders door 
ze méér ouderschapsverlof te geven. Zo moedigen we vaders en meeouders 
aan om dit recht ook op te nemen. Alleenstaande ouders hebben automatisch 
recht op het extra ouderschapsverlof.
01
9
KINDEREN & JONGEREN
BETAALBARE KINDEROPVANG VAN HOGE KWALITEIT
 De kinderopvang in Vlaanderen gaat door een zware crisis. De wantoestanden 
die aan het licht komen, leggen pijnlijk de jarenlange onderfinanciering en onderwaarde-
ring van de Vlaamse kinderopvang bloot. 
Het systeem rammelt langs alle kanten. Ouders vinden moeilijk plaats, en als ze een 
plaats vinden, neemt die vaak een te grote hap uit het gezinsbudget. Ook de kindbegelei-
ders hebben het zwaar. Er zijn gewoon te veel kinderen per begeleider. Dit is uitputtend 
voor de begeleiders én slecht voor de kinderen. De ondermaatse arbeids- en loonvoor-
waarden doen veel van hen afhaken. 
De ambitie van de Vlaamse regering ligt op het vlak van kinderopvang bijzonder laag: ze 
mikt op een aanbod voor slechts de helft van de kinderen jonger dan drie. En zelfs dat 
doel haalt ze niet. De besparingen krijgen voorrang.
Kwalitatieve kinderopvang heeft nochtans een zeer positieve invloed op de ontwikkeling 
van kinderen. Tijdens de eerste duizend dagen van ons leven wordt de basis gelegd voor 
onze sociale ontwikkeling, taalvaardigheid, slaagkansen binnen het onderwijs, latere kan-
sen op de arbeidsmarkt en nog veel meer. Kwalitatieve kinderopvang tijdens die eerste ja-
ren kan hierin een heel positieve rol spelen. Als alle kinderen naar een goede crèche gaan, 
zijn hun kansen in het leven veel gelijker. Het positieve effect van goede kinderopvang op 
gelijkheid is zelfs nog groter dan het positieve effect van de kleuterklas.
Daarom moet gewoon élk kind in Vlaanderen kunnen rekenen op kwalitatieve kinder-
opvang. En niet minder dan één op de twee kinderen, zoals vandaag. Daarom willen wij 
eerst voldoende betaalbare en kwalitatieve plaatsen creëren voor elk kind. Op langere 
termijn streven we naar een gegarandeerde deelname van elk kind aan kwaliteitsvolle 
gratis kinderopvang. Kinderopvang wordt zo een soort vroegtijdig onderwijs voor heel 
jonge kinderen, waardoor het onder het (goed gefinancierde) departement onderwijs valt. 
Voor Vooruit is de optelsom van uitgebreid ouderschapsverlof en gegarandeerde kwali-
teitsvolle kinderopvang de best mogelijke start voor elk kind. Waarom? Omdat we er zo 
voor zorgen dat alle kinderen met gelijke kansen aan het leven beginnen. Vooruit kiest er 
volop voor om te investeren in elk kind en om elk kind gelijke kansen te bieden. 
10
KINDEREN & JONGEREN
KINDEREN EN JONGEREN
Resoluties
4. 
We verhogen de kwaliteit van onze kinderopvang door te zorgen dat er minder 
kinderen per begeleider zijn. Zo kunnen de begeleiders de kinderen meer  
aandacht geven en hen veel meer leren.
5. 
We verhogen de kwaliteit van onze kinderopvang door te zorgen dat onze kind-
begeleiders beter geschoold zijn. Om dat te bereiken voorzien we een HBO5 op-
leiding kinderopvang en starten we een groeipad naar minstens 1 pedagogische 
bachelor per opvangplek. We zorgen ook dat kindbegeleiders zich permanent 
bijscholen.
6. 
We zetten in op begeleidingstrajecten van werkzoekenden en niet-beroepsactie-
ven en zij-instroomtrajecten naar de job van kindbegeleider. Dit om de komende 
jaren de sector van voldoende personeel en initiatiefnemers te voorzien.
7. 
Het personeel in de kinderopvang krijgt betere arbeids- en loonvoorwaarden 
door ze gelijk te stellen aan hun collega’s in het kleuteronderwijs. 
8. 
Om de veiligheid van kinderen in de kinderopvang te waarborgen, versterken 
we de inspectie. We verhogen de frequentie van de inspecties en schakelen die 
gelijk voor alle opvanginitiatieven. We geven de inspectie naast een controleren-
de ook een ondersteunende rol zodat de kwaliteit na een slechte evaluatie sneller 
weer omhoog gaat. 
9. 
Voor alle kinderen moet er een plaats zijn in de kinderopvang. Op termijn willen 
we ook dat die plaats gratis is. We maken daarom in een eerste fase de tarieven 
van kinderopvang overal afhankelijk van het inkomen én het vermogen van de 
gezinnen. We streven daarbij naar zoveel mogelijk openbare kinderopvang.
10. Om de ontwikkelingskansen van kinderen te verhogen willen we dat élk kind naar 
de kinderopvang gaat. Daarom bieden we elk kind 130 dagen gratis kinderop-
vang aan. Ouders worden sterk aangemoedigd om hierop in te gaan. Voordat het 
kind 3 jaar oud is. Dat vereist voldoende kwalitatief aanbod. Zo maken we werk 
van gelijke kansen. En bereiden we elk kind voor op deelname aan de kleuterklas.  
Kinderen waarvan de ouders niet ingaan op het aanbod om het kind aan kin-
deropvang te laten deelnemen, worden nauwlettend opgevolgd en mogelijke 
probleemsituaties of uitdagingen inzake de ontwikkeling van het kind worden ge-
signaleerd. Merken we op termijn dat er toch kinderen uit de boot vallen en onder 
de radar blijven, dan is het bespreekbaar om een verplichting te bekijken.
11
11. 
We breiden de kinderopvanginitiatieven met flexibele uren uit. Op die manier 
kunnen ouders die in ploegen werken, die een opleiding volgen of die geen nine-
to-five job hebben, ook gebruikmaken van kinderopvang. 
12. We brengen kinderopvang en onderwijs onder de bevoegdheid van dezelfde 
minister: de minister van onderwijs. We financieren de kinderopvang, net als 
het onderwijs, met een ‘open-end financiering’. We voorzien voor elk kind een 
plaats en geven evenveel aandacht aan zorg en pedagogie voor al onze kinderen 
onder 6 jaar.  We streven naar een geïntegreerde aanpak rond het belang van het 
kind die dan ook onder één minister valt.
HET BESTE ONDERWIJS, BETAALBAAR VOOR IEDEREEN
 Om kinderen alle kansen te geven, is onderwijs van onschatbare waarde. Jammer 
genoeg schiet het onderwijssysteem vandaag op veel gebieden tekort. De onderwijs-
kwaliteit daalt, er is een ernstig lerarentekort en veel ouders kunnen de schoolkosten niet 
betalen. Bovendien blijkt dat onze kinderen het Nederlands steeds minder goed beheer-
sen. Dat zorgt dan weer voor een leerachterstand en later voor minder kansen in het leven. 
Het eerste gevolg van deze crisis in het onderwijs is een gigantische verspilling van talent 
– nochtans de belangrijkste grondstof van onze economie. Het tweede gevolg is dat in 
Vlaanderen de kansen van een kind nog veel te sterk bepaald worden door de vraag 
waar zijn wiegje staat. We moeten de toekomst van onze kenniseconomie en van al onze 
kinderen veel beter beschermen. Daarom moet het roer om in het onderwijs. 
Nederlands als basis
Een sterke basis is essentieel – en de basis van alles is taal. Een gebrekkige kennis van 
het Nederlands verzwakt kinderen in alle andere vakken. Bijgevolg is het essentieel om 
sterk in te zetten op taal. Hoe vroeger we de focus op taal kunnen leggen, hoe beter. Net 
daarom vinden we deelname aan kinderopvang en kleuterklas zo belangrijk. Vandaag 
gaan nog veel te veel kinderen niet of onvoldoende naar de kleuterklas – vooral kinderen 
uit kwetsbare gezinnen. Die aanwezigheid in de kleuterklas verhogen, vergroot de kansen 
van al onze kinderen. Schoolplicht vanaf drie jaar is dan ook wat wij willen.
Een goede communicatie tussen ouders en school is essentieel. Om die communicatie 
te versterken, moet de school een ‘taalmotor’ worden voor taalzwakke en anderstalige 
ouders. Wat betekent dat concreet? De school wijst hen de weg naar de taalles. Zo wordt 
de school een gemeenschap waar ouders hun Nederlands kunnen oefenen en waar zij 
beter kunnen integreren.
12
KINDEREN & JONGEREN
Resoluties 
13. We vervangen de leerplicht door schoolplicht en starten vanaf drie jaar in plaats 
van vijf. In uitzonderlijke gevallen, wanneer de school niet de beste plek is om 
te leren en te ontwikkelen, maken we huisonderwijs onder strikte voorwaarden 
mogelijk. Zo garanderen we dat alle kinderen gelijke kansen hebben. 
14. Vanaf 16 jaar evolueert de schoolplicht naar leerplicht, zodat jongeren tot 18 jaar 
op een gedifferentieerde manier de eindtermen kunnen halen en zich ook verder 
kunnen kwalificeren op de arbeidsmarkt.
15. We investeren in meer en beter opgeleid personeel voor kinderopvang en kleu-
teronderwijs. Zo kan men meer inzetten op vroege taalontwikkeling, kleinere 
klassen en de aantrekkelijkheid van de job.
16. Het niveau van het Nederlands moet omhoog. Dat is onmisbaar voor gelijke  
kansen van kinderen. Daarom ondersteunen we scholen bij een sterk taalbeleid.  
Dat beleid moet garanderen dat de vooruitgang van elke leerling in het  
Nederlands wordt opgevolgd en bijgestuurd waar nodig. We herstellen het  
aantal uren Nederlands. Voor leerlingen die schoolse achterstand oplopen, 
wordt er ingezet op remediëring.
17. 
Elke leraar is een taalbewuste leraar. Daarom versterken we de starttoets van de 
lerarenopleiding die het niveau van Nederlands meet. Wie daar niet voor slaagt, 
krijgt de kans zijn Nederlands op te krikken tijdens het eerste jaar. We voegen ook 
een opleidingsonderdeel ‘Nederlands’ toe in het eerste jaar, met strikte volg- 
tijdelijkheidsvoorwaarden. Zo verhogen we het niveau van ons onderwijs,  
zowel op het gebied van taal als daarbuiten.
18. We zetten in op scholen die ook buiten de schooluren activiteiten organiseren 
voor leerlingen: brede scholen. Via sport, drama en kunst kunnen kinderen zich 
niet alleen ontplooien maar ook hun taalniveau opkrikken.
19. Dat ouders een basiskennis bezitten van het Nederlands, is in het belang van het 
kind en zijn onderwijs. We maken van de crèches en scholen een taalmotor. Dat 
betekent concreet dat we daar taalzwakke en anderstalige ouders helpen met 
taallessen. 
13
KINDEREN & JONGEREN
Gelijke kansen in het onderwijs
Onderwijs moet voor elk kind toegankelijk zijn. Dat lijkt misschien vanzelfsprekend. Toch 
kent ons onderwijs vandaag nog veel drempels. En dus een ongelijke toegang. 
Ten eerste zijn er steeds meer kinderen die met een lege brooddoos – en dus met honger 
– op de schoolbanken zitten. Op een lege maag kunnen kinderen niet leren en de effec-
ten hiervan dragen ze hun leven lang mee. Ten tweede worden leerlingen nog te vaak 
georiënteerd naar studierichtingen op basis van wat ze niet kunnen. In plaats van op basis 
van wat ze wel kunnen en willen. Ten derde lopen de kosten tussen scholen en studie-
richtingen in het secundair onderwijs vandaag sterk uiteen – en zijn ze vaak te hoog. In lijn 
daarmee hebben steeds meer studenten in het hoger onderwijs moeite om hun studies 
te betalen. Gelijke kansen betekent voor ons dat onderwijs betaalbaar is voor elk kind en 
dat kinderen met extra noden ook de nodige ondersteuning krijgen.
Resoluties
20. We voorzien gratis gezonde schoolmaaltijden, om te beginnen voor alle  
kinderen in het basisonderwijs.
21. Om te garanderen dat elk kind een studiekeuze maakt op basis van talenten en 
niet op basis van afkomst of centen, versterken we de studiekeuzebegeleiding.  
We doen daarbij ook een beroep op expertise buiten de school. Bovendien 
stroomlijnen we het huidige aanbod aan oriënterings-, ijkings- en starttoetsen  
om toetsmoeheid bij leerlingen en aspirant-studenten tegen te gaan.
22. Jongeren moeten hun studiekeuze kunnen maken op basis van talenten, niet op 
basis van centen. We garanderen dat kinderen het materiaal krijgen dat ze op 
school nodig hebben. Scholen in het secundair onderwijs krijgen extra werkings-
middelen om dat te voorzien. Extra kosten voor de ouders worden begrensd door 
een prijsplafond: de maximumfactuur voor het secundair onderwijs.
23. We laten leerlingen samen leren in plaats van naast elkaar. Daarom vervangen we 
de lessen over aparte levensbeschouwingen door één overkoepelend vak waar 
de diverse levensbeschouwingen aan bod komen.
24. Scholen met een grote groep kwetsbare of taalzwakke leerlingen moeten extra 
ondersteuning krijgen. De middelen daarvoor, moeten gericht gaan naar de 
scholen en leerlingen die ze echt nodig hebben. Scholen krijgen de vrijheid om 
die middelen in te zetten op maat van hun specifieke noden, maar worden tegelijk 
strikt op resultaten gecontroleerd. Daarnaast zorgen we voor extra ondersteuning, 
specifiek gericht op het mentaal welzijn van de leerlingen.
14
KINDEREN & JONGEREN
Gelijke toegang tot buitenschoolse activiteiten
Deelname aan buitenschoolse activiteiten is vandaag voor veel leerlingen een privilege 
waar zij geen toegang toe hebben. Buitenschoolse activiteiten kosten geld en tijd en niet 
elk gezin heeft de mogelijkheid om zijn kinderen ‘s avonds of in het weekend nog naar 
verschillende activiteiten te brengen. Dat is heel jammer want buitenschoolse activiteiten, 
zoals woord, dans en sport zijn uitstekend voor de ontwikkeling van kinderen. 
Daarnaast blijkt dat niet elk kind thuis in goede omstandigheden huiswerk kan maken. 
Misschien is er geen rustige plek om te werken, of is er bij vragen of moeilijkheden geen 
ouder aanwezig die kan ondersteunen. Veel scholen bieden daarom vandaag al huiswerk-
begeleiding aan.
De brede school kan op deze verschillende uitdagingen een antwoord bieden. Door 
samen te werken met verenigingen uit de buurt, bieden veel scholen vandaag al een 
laagdrempelig vrijetijdsaanbod aan voor hun leerlingen. Zo’n kwalitatief vrijetijdsaanbod 
binnen – of net buiten – de schoolmuren is van onschatbare waarde. Elk kind zou er 
toegang toe moeten hebben.
Resoluties
25. Elk kind heeft recht op kwalitatieve vrijetijdsbesteding. Dat is niet alleen goed 
voor zelfontplooiing maar ook voor gelijke kansen. 
26. Elk kind krijgt de kans om minstens één uur per week kosteloos en via de school 
deel te nemen aan een buitenschoolse activiteit. We zorgen dat taalzwakke kin-
deren minstens aan één buitenschoolse activiteit deelnemen, zodat zij spelender-
wijs beter Nederlands leren. De tarieven voor deelname boven op dit uur worden 
bepaald op basis van inkomen en vermogen.
15
KINDEREN & JONGEREN
Sterk onderwijs voor elk kind
Hoogstaand onderwijs is de sterkste motor voor gelijke kansen. Als we de lat lager leggen, 
zijn alle kinderen daarvan de dupe – en kansarme kinderen nog het meest. Onderwijs 
zonder ambitie is een bedreiging voor onze welvaart. 
Sterk onderwijs begint bij sterke leraren: leraren die de autonomie krijgen om hun beroep 
zelf in handen te nemen. We moeten hen daar opnieuw de ruimte voor geven. Daarnaast 
moet een sterke overheid ook haar rol spelen door duidelijke eindtermen te formuleren 
die voldoende hoge verwachtingen stellen aan elk kind. En door een inspectie in te rich-
ten die bewaakt of scholen die verwachtingen ook echt realiseren.
Sterke leraren
Vandaag zijn er te weinig leraren, waardoor kinderen uren in de studie zitten. We willen 
een sterke leraar voor elke klas. We overtuigen meer mensen om leerkracht te worden én 
te blijven. Hoe? Door het beroep aantrekkelijker te maken. 
We herzien het statuut van leraren, maken het mogelijk om meer uiteenlopende profielen 
voor de klas te zetten, we versterken de positie van de directeurs (om minder planlast te 
genereren) en vervangen de huidige lesopdracht voor leraren door een ‘schoolopdracht’ 
(waarin ook alle taken naast het lesgeven meegeteld worden in de meting van de werk-
belasting). Daarnaast hervormen we de lerarenopleiding en zorgen we dat zij-instromers 
beter hun weg vinden naar het onderwijs.
Resoluties
27. We zorgen ervoor dat iedereen met de ambitie om les te geven een kwalitatieve,  
sterke opleiding kan volgen, op maat van hun profiel (bachelor, zij-instromer, 
master). Daarvoor creëren we ‘schools of education’, waar specialisten in lesgeven 
worden opgeleid. We creëren daarvoor een samenwerking tussen hogescholen 
en universiteiten.
28. Om de praktijkschok bij startende leraren op te vangen, verbeteren we de lera-
renopleiding. We voorzien een extra jaar betaalde stage in de basisopleiding. 
29. We zorgen voor werkzekerheid voor alle beginnende leerkrachten door ze op 
te nemen in een Vlaamse lerarenpool. Van daaruit worden ze gegarandeerd 
tewerkgesteld door een school, met aandacht voor een haalbare woon- 
werkverplaatsing.
16
KINDEREN EN JONGEREN
30. Ook de baan van leraren die al langer lesgeven, maken we aantrekkelijker. We 
zorgen tegelijkertijd voor werkzekerheid en meer flexibiliteit om van school te 
veranderen. We hervormen de vaste benoeming en gaan in sociaal overleg  
om de vaste benoeming te hervormen op niveau van de Vlaamse overheid  
(in plaats van op het niveau van de school). Zo bestrijden we het lerarentekort.
31. We verlagen de werkdruk voor leerkrachten. We stappen over van de lesop-
dracht naar de schoolopdracht waarin alle taken naast het lesgeven ook zijn 
begrepen, waaronder ook verplichte professionalisering en overleg. Leraren zijn 
voltijdse equivalenten en directeurs krijgen mogelijkheid om de verschillende 
taken toe te wijzen naargelang de ervaring en de mogelijkheden van hun mede-
werkers. Op die manier kan de directeur een echt personeelsbeleid voeren. 
32. We verlagen de werkdruk door planlast écht aan te pakken. Planlast is een 
veelkoppig monster en de last zit vaak op verschillende niveaus. Daarom helpen 
we scholen om hun planlast in kaart te brengen via de bestaande ‘planlastcalcula-
tor’. Vervolgens kunnen scholen een beroep doen op externe ondersteuning om 
komaf te maken met overbodig papierwerk. 
33. Om schoolteams met een sterke visie samen te brengen en te houden,  
versterken we de directieteams door te voorzien in een opleiding voor  
schooldirecties.
De onderwijskwaliteit bewaken en praktijkgericht onderwijs herwaarderen 
Sterk onderwijs betekent ook dat de overheid zijn rol als kwaliteitsbewaker voluit kan 
spelen en er zo voor zorgt dat alle kinderen de kans krijgen om hun talent te ontwikkelen. 
Waar hun wieg ook staat, en of zij nu vooral goed zijn met hun hoofd of met hun handen. 
We zorgen er daarom voor dat elk kind een stevige basis krijgt door meer te focussen op 
het basisonderwijs. We investeren veel meer in praktijkgericht onderwijs omdat we ervan 
overtuigd zijn dat praktisch talent vandaag niet genoeg waardering krijgt in ons onder-
wijssysteem. En we geven scholen de vrijheid om te doen waar ze zo goed in zijn: topon-
derwijs bieden, op maat van hun leerlingen. 
17
KINDEREN & JONGEREN
Resoluties
34. Het niveau van ons onderwijs moet omhoog. We beginnen bij de basis en de 
kwaliteit van ons basisonderwijs. We herzien daarvoor de financiering van het 
basisonderwijs zodat scholen verschillende profielen kunnen aanwerven: van 
ondersteunend personeel tot universitaire masters. 
35. We formuleren een helder en beperkt pakket eindtermen. Ze vormen de basis 
voor een kennisrijk curriculum op elke school en op elk niveau. We leggen de lat 
daarbij zeer hoog, maar geven scholen de nodige vrijheid om die eindtermen te 
halen. 
36. We maken een prioriteit van de herwaardering van ons praktijkgericht  
onderwijs. We versterken de samenwerking tussen bedrijven en scholen die 
praktijkgericht onderwijs aanbieden. Zo stemmen we ons onderwijs beter af op 
de noden van de snel evoluerende arbeidsmarkt. Naast de focus op praktisch en  
theoretisch onderwijs willen we inzetten op voltijds secundair kunstonderwijs  
als derde volwaardige onderwijskeuze.
37. We maken samenwerking mogelijk tussen scholen die praktijkgericht onderwijs 
aanbieden enerzijds en centra voor volwassenenonderwijs en basisgeletterdheid 
anderzijds. 
38. We geven scholen van het basis – en het secundair onderwijs meer autonomie 
om middelen in te zetten naargelang de noden van hun leerlingen, maar 
controleren ook of hun beleid de kwaliteit echt versterkt. 
18
KINDEREN & JONGEREN
39. We zijn voorstander van centrale toetsen. Zo monitoren we de kwaliteit en ef-
fectiviteit van scholen en stimuleren we slecht scorende scholen om het beter te 
doen. Daarom investeren we extra in ondersteuning en begeleiding. We moedi-
gen scholen aan meer van elkaar te leren via goede praktijkvoorbeelden.
40. We versterken de onderwijsinspectie. We voeren een kerntakendebat en  
bieden haar meer tools en mensen.
41. We zorgen dat ouders een goed onderbouwde schoolkeuze kunnen maken. We 
ontwikkelen daarom een scholenwijzer met informatie over scholen voor ouders. 
Daarin wordt informatie over het pedagogische project gedeeld, maar ook hoe de 
school haar doelen bereikt in vergelijking met andere scholen. Het is dus ook een 
interessante bron van informatie over best practices voor andere scholen.
42. Om middelen efficiënter aan te wenden en jongeren beter voor te bereiden op de 
arbeidsmarkt, rationaliseren we het opleidingsaanbod in het secundair  
onderwijs. We moedigen lokale netoverschrijdende samenwerking aan om  
het aanbod te vereenvoudigen.
19
KINDEREN & JONGEREN
KINDERGELD DAT ECHT VOOR GELIJKE KANSEN ZORGT
Elk kind verdient niet alleen een fijne jeugd maar ook gelijke kansen om zich ten 
volle te ontplooien. Dat lijkt vanzelfsprekend, maar dat is het niet. Niet elk kind gaat van-
daag naar de kinderopvang, niet elk kind kan de studierichting kiezen die het best bij zijn 
talenten past en niet elk kind krijgt een gevulde of gezonde brooddoos mee naar school. 
Sommige ouders hebben gewoon niet genoeg om hun kinderen alles te geven wat ze 
nodig hebben. En dat is doodzonde. Want zo verspillen we talent en verkwisten we kan-
sen. Wij hebben geen olie, gas of diamanten in de grond zitten. Kennis is onze grondstof. 
En als kenniseconomie kunnen we het ons niet veroorloven om jongeren kwijt te raken.
Vooruit wil dat ieder kind krijgt wat het nodig heeft om zich volledig te ontwikkelen. Om 
dat te bereiken gaan we de zaken drastisch anders aanpakken dan vandaag. We zorgen 
voor een basis aan kansen voor elk kind door extra te investeren in kinderen en het kinder-
geld te hervormen. Zo kunnen we voor elk kind goede opvang voorzien in de crèche en 
een gratis maaltijd op de basisschool. Zo kunnen we voor elk kind een plafond zetten op 
de schoolfacturen in het middelbaar onderwijs, zodat ze allemaal voor de studierichting 
kunnen kiezen die het beste bij hen past. Door meer middelen rechtstreeks in kinderen te 
investeren (cash naar diensten), verkleinen we de ongelijkheid. Tegelijk zorgen we ervoor 
dat het kindergeld gerichter wordt toegekend, zodat geen enkel kind in armoede moet 
opgroeien.   
We verwachten dat ouders ook gebruikmaken van de ondersteuning die in het belang 
van hun kinderen voorzien wordt. Zo willen we elk kind in de kinderopvang en in de kleu-
terklas krijgen. Alleen zo kunnen we garanderen dat elk kind echt een gelijke basis aan 
kansen krijgt. 
Dat is niet alleen belangrijk voor de toekomst van onze kinderen, maar ook voor de 
toekomst van de hele samenleving. Als kinderen niet mee zijn, moet het onderwijs meer 
leerachterstand goedmaken, zakt het niveau van het onderwijs, krijgen bedrijven en 
overheden minder geschoolde werknemers, draait ons zorgsysteem overuren door extra 
psychische en fysieke gezondheidsproblemen en krijgen criminele netwerken vaker vat 
op onze jongeren. Daarom moeten we als sterke welvaartsstaat alle kinderen van bij de 
start alle kansen geven.
20
KINDEREN & JONGEREN
Resoluties
43. We geven élk kind een basis aan kansen. Ongeacht waar het wiegje staat. We 
verzekeren elk kind van gezonde maaltijden, betaalbaar onderwijs en goede 
kinderopvang. Dit realiseren we door extra investeringen en een hervorming 
van het kindergeld. Die hervorming zorgt ervoor dat meer middelen gaan naar 
de kinderen die dit het meest nodig hebben. Zo gaan meer middelen rechtstreeks 
naar het kind, verkleinen we de ongelijkheid en binden we de strijd aan met  
kinderarmoede. 
44. Geen enkel kind mag opgroeien in armoede. Kinderen die opgroeien in kansarme 
gezinnen, geven we meer steun. Het kindergeld wordt gerichter toegekend op 
basis van inkomen en vermogen. 
45. De eerste levensjaren zijn essentieel voor de slaagkansen van kinderen op latere 
leeftijd. Daarom ligt de focus van onze investeringen op de jongere jaren. 
46. Door te zorgen voor gezonde maaltijden, lagere schoolkosten en goede kin-
deropvang, voorzien we een sterke basis aan kansen voor elk kind. Die kansen 
moeten ook gegrepen worden door de ouders. Daarom verwachten we voldoen-
de aanwezigheid in de opvang, in de kleuterklas en op school. 
21
KINDEREN & JONGEREN
02
ZORG & WELZIJN
Doorbreek de stilstand in de zorg. 
Hervorm en investeer
INLEIDING 
24
DE WELVAARTSSTAAT GARANDEERT ZORG VOOR IEDEREEN 
25
BETER WERK IN DE ZORG 
26
MEER AANDACHT VOOR MENTAAL WELZIJN 
28
MEER AANDACHT VOOR TOEGANKELIJKHEID  
30
ELK KIND HEEFT RECHT OP EEN VEILIGE THUIS 
30
ZORG DIE BETAALBAAR IS VOOR IEDEREEN  
32
ZORG ALS TEAMWERK 
33
ZORG VOOR NU EN DE TOEKOMST 
34
ZORG & WELZIJN 
Doorbreek de stilstand in de zorg.  
Hervorm en investeer
INLEIDING
Voor Vooruit is het essentieel dat mensen die zorg nodig hebben, zorg krijgen. 
Kwaliteitsvolle en betaalbare zorg, op het ogenblik dat ze nodig is. Hoe garanderen we 
dat? Ons antwoord is eenvoudig: via een sterke welvaartsstaat. Alleen die kan ervoor 
zorgen dat alle mensen met een handicap, alle hulpbehoevende ouderen, alle jongeren in 
een onveilige thuissituatie en alle mensen met mentale moeilijkheden ook effectief gehol-
pen worden. Verzorgen wie zorg nodig heeft is een kerntaak van de welvaartsstaat. Zeker 
in een welvarende regio als de onze.
Elk jaar zijn er in Vlaanderen meer mensen die zorg nodig hebben: meer ouderen, meer 
jongeren, meer mensen met een handicap en meer mensen met psychische klachten. 
Maar terwijl de zorgvraag stijgt, gaat het aanbod erop achteruit. Wachtlijsten worden  
jaar na jaar langer. De zorgverstrekkers zitten op hun tandvlees. De kwaliteit is vaak  
ondermaats. 
Kortom, in de Vlaamse zorg is het al schaarste en stilstand wat de klok slaat. En de reden 
daarvoor is eenvoudig: de Vlaamse regering heeft de afgelopen jaren systematisch be-
spaard op zorg en welzijn.
Vooruit wil de stilstand in de zorg eindelijk doorbreken. Mensen moeten er opnieuw op 
kunnen vertrouwen dat als zij zorg nodig hebben, die zorg er ook is. Op tijd, betaalbaar en 
van goede kwaliteit. Tegelijk moeten de zorgverleners weer kunnen rekenen op goede 
werkomstandigheden, op meer ondersteuning en meer waardering. 
Vooruit wil herstellen wat vandaag kapot is en wil investeren in de toekomst. We moeten 
eindelijk weer vooruit in de zorg!
24
ZORG & WELZIJN
DE WELVAARTSSTAAT GARANDEERT ZORG VOOR IEDEREEN
Of je goede en tijdige zorg krijgt, mag niet afhangen van hoe dik je portemonnee 
is. Iedereen die deel uitmaakt van onze samenleving heeft recht op kwalitatief hoogstaan-
de zorg op het moment dat die nodig is.
Juist daarom hebben we van de zorgsector in Vlaanderen geen vrije markt gemaakt, maar 
een gereguleerde markt. Een markt waarin de overheid garandeert dat iedereen de zorg 
krijgt die hem toekomt. Het is de Vlaamse overheid die bepaalt wie zorg mag aanbieden 
en wie niet. Alleen de zorgaanbieders die aan de strikte voorwaarden van de overheid 
voldoen, worden tot de Vlaamse zorgmarkt toegelaten. In ruil krijgen die  zorgaanbieders 
subsidies en zekerheid op de lange termijn. Zo zou er voldoende kwalitatief hoogstaande 
zorg moeten zijn voor iedereen. Of dat is tenminste de theorie…
In de praktijk is er vandaag onvoldoende aanbod in de zorg. De subsidies zijn ontoerei-
kend en er zijn een aantal zorgverstrekkers die frauderen ten koste van de zorgbehoe-
vende Vlaming. Winstgedreven multinationals hebben zich na de bankencrisis in de 
zorgsector gewurmd en maken daar soms winst op de kap van de mensen die zorg nodig 
hebben. De kwaliteit van de zorg is op een aantal plaatsen gewoon onvoldoende. Die 
wantoestanden in de Vlaamse zorg kunnen niet voor Vooruit.
Voor ons moet de overheid opnieuw een betrouwbare en daadkrachtige regisseur wor-
den van de zorgsector. Een sterke welvaartsstaat leidt de zorgmarkt in goede banen. Wat 
moet daarvoor gebeuren? Zorgvoorzieningen moeten correct gesubsidieerd worden 
zodat ze goed werk kunnen leveren. De lat voor kwaliteit moet voor elke zorgverstrekker 
in Vlaanderen even hoog liggen. Tegelijk moet het werk van het zorgpersoneel werkbaar 
blijven. Als het personeel overbelast is, lijdt iedereen daaronder: het personeel zelf en 
natuurlijk ook de mensen die zorg krijgen. Zorgbedrijven die te kwader trouw handelen, 
moeten veel sneller gedetecteerd en aangepakt worden. Zij moeten vervangen worden 
door zorgaanbieders die het wél goed menen.
02
25
ZORG & WELZIJN
Resoluties
47. We strijden voor een kwalitatief, betaalbaar en voldoende groot zorgaanbod. 
Daarom herstellen we het principe van de ‘gereguleerde markt’ waar een sterke 
overheid de regie in handen neemt. Zorg is te belangrijk om over te laten aan de 
winstgedreven bedrijven in een vrije markt.
48. We maken een einde aan de ondoordachte besparingen in de zorg. Werkings-
middelen voor zorgaanbieders moeten voldoende hoog zijn om kwalitatieve zorg 
en dienstverlening te garanderen.
49. Betaalbare zorg is essentieel. We verstrengen de controle op de prijszetting in 
de zorgsector. We verbieden dat geld bestemd voor zorg uit de zorg wegstroomt 
naar aandeelhouders. Want winstbejag en zorg gaan niet samen. 
50. Mensen die zorg nodig hebben moeten altijd kunnen rekenen op de beste  
kwaliteit. Daarom investeren we in een betere klachtenbehandeling op het 
Vlaams niveau en eisen we een betere opvolging door de zorgvoorzieningen zelf. 
We versterken daarnaast de zorginspectie zodat er niet enkel beter gehandhaafd 
kan worden, maar ook opdat de inspecteurs op het terrein meer tijd krijgen om 
voorzieningen te coachen bij het wegwerken van eventuele tekorten.
BETER WERK IN DE ZORG
Om goede zorg te bieden, zijn er voldoende gekwalificeerde zorgverstrekkers  
nodig. Jammer genoeg is er vandaag al een enorm tekort aan zulke zorgverstrekkers.  
En we weten dat de vraag naar zorg elk jaar verder zal stijgen. Vooruit wil werken in de 
zorg weer aantrekkelijk maken. Hoe pakken we dat aan?
Eerst en vooral verdelen we de taken tussen de verschillende types zorgverstrekkers 
logischer en efficiënter. Vandaag besteden hoger opgeleide zorgverleners (zoals ver-
pleegkundigen) veel tijd aan handelingen die tamelijk eenvoudig zijn: denk  aan mensen 
wassen of hen een insulinespuit geven. Dat kan perfect gedaan worden door korter op-
geleide zorgkundigen. Op die manier komt voor de meer gespecialiseerde zorgverleners 
kostbare tijd vrij voor complexere taken die alleen zij kunnen doen. Denk aan de zorg voor 
psychisch kwetsbare ouderen of mondzorg. 
Veel meer relatief eenvoudige taken moeten dus gedaan worden door korter opgeleide 
zorgverstrekkers, zodat de langer opgeleide profielen meer tijd hebben voor complexere 
taken. Dat zal zorgen voor een grote efficiëntiewinst in de zorg en dus voor een groter 
zorgaanbod.
26
ZORG & WELZIJN
Tegelijkertijd werven we meer gespecialiseerde profielen aan in de zorg. Denk bijvoor-
beeld aan psychologen, apothekers en mondhygiënisten. Hun aanwezigheid verhoogt 
onmiddellijk de kwaliteit van de zorg. Bijvoorbeeld in woonzorgcentra. Zo hebben oudere 
mensen vaak heel specifieke mentale moeilijkheden, waarbij alleen een psycholoog echt 
kan helpen. Ook apothekers kunnen bijzonder nuttig zijn in zorginstellingen omdat zij 
kunnen zorgen voor de juiste medicijnen in de juiste dosis. Hetzelfde geldt voor mondhy-
giënisten. Je kunt niet van verplegers of gewone artsen verwachten dat zij de monden en 
tanden van ouderen kunnen verzorgen met dezelfde kennis en kunde als specialisten in 
het vak. Goed teamwerk tussen al die verschillende profielen is essentieel als we de beste 
zorg willen bieden.
Ten derde maken we van vaste contracten in de zorg opnieuw de norm. Niet door vas-
te contracten te verplichten, wel door de obstakels waarop zorgverstrekkers vandaag 
botsen, weg te nemen. Dat betekent: stabielere uurroosters, een beter evenwicht tussen 
werk en privé en meer samenwerking tussen zorgaanbieders en het zorgverstrekkers. 
Zo komen we tot meer logische dagindelingen die stabiele contracten op maat van de 
zorgverlener mogelijk maken. Tot slot willen we snoeien in het aantal paperassen zodat 
zorgverleners meer tijd krijgen voor het deel van de job dat ze het liefst doen: de zorgver-
lening zelf.
Resoluties 
51. We zorgen voor  een logischere verdeling van de zorgtaken. De kort opgeleide 
zorgverstrekkers nemen de relatief eenvoudige taken voor hun rekening, terwijl 
gespecialiseerde profielen zo veel mogelijk taken opnemen die alleen zij mogen 
uitvoeren. Op die manier zetten we het zorgpersoneel veel doelmatiger in dan 
vandaag, wat de volledige zorg als geheel ten goede komt.
52. We werven nieuwe gespecialiseerde profielen aan in de zorg, zoals psycholo-
gen, apothekers en mondhygiënisten. Zij verbeteren de kwaliteit van de zorg en 
ontlasten de verpleegkundigen en artsen.
53. Zorg werkt het best wanneer gedaan door een vast team waar mensen elkaar 
kennen en goed kunnen samenwerken. Daarom maken we contracten van 
onbepaalde duur weer de norm en beperken we tijdelijke- of interimcontracten 
tot het hoogst noodzakelijke. We zorgen voor stabielere uurroosters, een gepaste 
verloning, een beter evenwicht tussen werk en privé en logischere dagindelingen 
voor zorgverleners. Zo maken we het zorgberoep aantrekkelijker en geven we 
zorgverleners meer tijd voor het leukste deel van de job: de zorg zelf.
27
ZORG & WELZIJN
MEER AANDACHT VOOR MENTAAL WELZIJN
In ons land kampt één op vier met psychische problemen. Toch vinden mensen 
vaak te laat – of helemaal niet – de weg naar de juiste hulp. Waarom? Aan de ene kant 
omdat mensen vaak denken dat ze het zelf wel kunnen oplossen of omdat het taboe voor 
hen te groot is. Maar ook om redenen die rechtstreeks te maken hebben met het over-
heidsbeleid: omdat de prijs een te hoge drempel is of omdat de wachtlijsten ellenlang zijn.
Mentale gezondheidsproblemen hebben grote  gevolgen. Zij zijn de belangrijkste oor-
zaak van een verminderde levenskwaliteit en zelfs van invaliditeit. Vaak slepen mensen 
mentale gezondheidsproblemen een heel leven met zich mee. 50% van deze problemen 
begint al vóór de leeftijd van 14 jaar. In 75% van de gevallen is dat voor de leeftijd van 24 
jaar.  Voor Vooruit is de oplossing duidelijk: we moeten veel sterker inzetten op preventie, 
en wel zo vroeg mogelijk. 
Op het federale niveau heeft Vooruit deze legislatuur een ongeziene financiële investering 
gedaan in geestelijke gezondheidszorg. We investeren liefst 152 miljoen euro per jaar. Dat 
is 4 keer meer dan voorheen. Een derde daarvan investeren we in de geestelijke gezond-
heidszorg van kinderen en jongeren. Op dat elan willen we in de toekomst doorgaan. Ook 
in Vlaanderen. 
Voor Vooruit moet psychische hulp laagdrempelig en makkelijk bereikbaar zijn. De zorg 
moet aanklampend zijn en zo dicht mogelijk bij de mensen. Er moet onmiddellijk gescha-
keld kunnen worden naar meer intensieve zorg als dat nodig is. 
In een versnipperd bevoegdheidsdomein als geestelijke gezondheidszorg is het van groot 
belang dat alle spelers in de sector goed samenwerken, of ze zich nu op het Vlaamse, fe-
derale of lokale niveau bevinden. Wat telt is de mens die nood heeft aan psychologische 
zorg. 
28
ZORG & WELZIJN
Resoluties 
54. Wie zorg nodig heeft, moet die ook krijgen. Of dat nu voor een gebroken arm is 
of voor een psychisch probleem. We vermijden dat mensen die  psychologische 
hulp nodig hebben eindeloos moeten wachten en zetten volop in op preventie. 
55. We organiseren de geestelijke gezondheidszorg zo dat er heel snel geschakeld 
kan worden naar intensievere zorg wanneer dat voor de patiënt nodig is.
56. We zorgen voor structurele extra investeringen in de geestelijke gezondheidszorg. 
We zetten de investeringsgolf in de betaalbare en laagdrempelige toegang tot 
een psycholoog verder. 
57. We investeren in een schoolcultuur waarin jongeren preventief aan een goede 
mentale gezondheid leren werken. We besteden meer aandacht aan mentaal 
welzijn in de eindtermen en leerplannen. Voor kinderen en jongeren die  
zorgnoden hebben, voorzien we extra omkadering. 
58. Jongeren met psychische problemen moeten altijd terecht kunnen bij laagdrem-
pelige hulp. We investeren in voldoende mankracht en capaciteit voor chat- en 
telefoonlijnen en in een laagdrempelige aanwezigheid van hulpverleners dicht bij 
de leefwereld van jongeren.
59. We zetten in op maatregelen die het mentaal welzijn van ouderen verbeteren. 
We voorzien psychologische zorg binnen en buiten woonzorgcentra en zorgen 
ervoor dat iedereen hun identiteit in het woonzorgcentrum kan beleven.
60. We zetten nog meer in op crisiszorg. We zorgen voor een uitbreiding van de 
High Intensive Care afdelingen binnen psychiatrische ziekenhuizen (HIC) voor vol-
wassenen. We versterken ook het crisisaanbod voor kinderen, zowel residentieel 
als ambulant. We voorzien ook huizen waar mensen met  complexe psychische 
problemen een week of meer kunnen verblijven buiten een ziekenhuisomgeving.  
61. We investeren in extra personeel en extra aanbod voor de Vlaamse Geestelijke 
Gezondheidscentra. Zo is er voor elke Vlaming psychische hulp in de buurt.
62. We zetten in op een preventieve aanpak van eenzaamheid bij de brede  
bevolking. We ondersteunen initiatieven die draagkracht en veerkracht van  
jong en oud versterken.
29
ZORG & WELZIJN
MEER AANDACHT VOOR TOEGANKELIJKHEID 
Onze woningen en onze publieke ruimte zijn niet op maat gemaakt van ouderen 
en personen met een handicap. Dat bemoeilijkt hun leven en beperkt hun autonomie. 
Zelfs onze zorgvoorzieningen zijn vandaag niet altijd kwalitatief ingericht of universeel 
toegankelijk. Dit willen wij anders. 
We willen evolueren naar een universeel toegankelijk Vlaanderen. Over 40 tot 50 jaar zal 
onze samenleving er opnieuw helemaal anders uitzien. Er zal veel gebouwd en ge-
renoveerd worden tussen nu en dan. We kiezen ervoor om dit te doen op zo’n manier dat 
alle woningen, gebouwen, stoepen, pleinen en diensten voor iedereen toegankelijk zijn. 
Resoluties
63. We lanceren op Vlaams niveau een Masterplan Universele Toegankelijkheid. 
Dat plan zorgt ervoor dat de publieke ruimte, de gebouwen, de dienstverlening 
en de manieren waarop we ons verplaatsen op een gefaseerde en inclusieve 
wijze toegankelijk worden voor iedereen.
64. We voorzien de nodige middelen zodat zorgvoorzieningen hun infrastructuur in 
lijn kunnen brengen met deze toegankelijkheidsnormen.
ELK KIND HEEFT RECHT OP EEN VEILIGE THUIS
Het aantal kinderen en jongeren dat hulp nodig heeft, stijgt jaar na jaar. Sterke 
jeugdhulp kan voor kinderen en jongeren in een onveilige thuissituatie een levensgroot 
verschil maken. Toch wordt de jeugdhulp in Vlaanderen al jaren ondergefinancierd en 
worden de wachttijden jaar na jaar langer. De Vlaamse jeugdhulp heeft te maken met een 
bewust georganiseerd capaciteitstekort.
Voor Vooruit moet een sterke welvaartsstaat garant staan voor voldoende aanbod. De 
veiligheid van kinderen staat altijd op de eerste plaats. Onveilige situaties voor kinderen 
mogen nooit aanslepen. Dat ondermijnt de kansen op herstel. Als kinderen nodeloos lang 
in verontrustende situaties blijven, heeft dit een nefaste invloed op de rest van hun leven. 
Voor Vooruit moet er veel korter op de bal kunnen worden gespeeld door jeugdhulpver-
leners en jeugdrechters. En moet er dringend meer aandacht en budget naar preventie 
gaan. 
30
ZORG & WELZIJN
Resoluties
65. We zorgen voor meer investeringen in alle vormen van jeugdhulpverlening.  
We voorzien een altijd beschikbaar aanbod voor acute situaties. Zo is er voor  
kinderen en gezinnen in nood steeds een veilige plek, 24 op 24, 7 op 7.
66. We breiden het aanbod voor kinderen met psychische problemen uit, zowel in 
crisis- als in vervolghulp. 
67. Niet-begeleide minderjarige asielzoekers hebben recht op een goede begelei-
ding. We breiden de psychologische hulp en capaciteit binnen jeugdzorg uit  
voor minderjarige asielzoekers.
68. We breiden de capaciteit voor vroegdetectie en preventie van psychologische 
problemen, kindermishandeling en intrafamiliaal geweld sterk uit. Zo voorkomen 
we dat problemen uit de hand lopen en mensen een leven lang blijven  
achtervolgen.
69. We voorzien meer contextbegeleiding in de residentiële opvang zodat jonge-
ren maximale kansen hebben op een goede re-integratie in gezin en samenleving.
70. Voor jongeren vanaf 16 jaar wordt het verlaten van de jeugdhulp grondig voorbe-
reid. We bekijken op maat van de jongeren welke ondersteuning ze nog nodig 
hebben tot 25 jaar. Op het scharniermoment tussen jeugdhulpverlening  
(tot 25 jaar) en volwassenhulpverlening voorzien we een overgangstraject om  
zo de continuïteit van de hulpverlening te garanderen.
71. We breiden het aanbod van ‘contextbegeleiding’ en gezinsopvang uit. Want wie 
een kind wil helpen, moet ook de context waarin het dagelijks leeft, verbeteren. 
72. Bij een verontrustende situatie moeten alle minderjarigen uit hetzelfde gezin 
beschermd worden. Niet alleen het kind of de jongere over wie het in de eerste 
plaats ging. Als blijkt dat de situatie ook voor de andere minderjarige gezinsleden 
onveilig is, moeten ook voor hen maatregelen worden getroffen.
73. Als een baby dreigt geboren te worden met fysieke of mentale letsels ten gevol-
ge van verontrustend gedrag van één van de ouders tijdens de zwangerschap, 
grijpen we in. We voeren via de gerechtelijke weg de ondertoezichtstelling in 
als vorm van aanklampende gezinshulpverlening om baby’s te beschermen en 
ouders te helpen. 
31
ZORG & WELZIJN
74. Om te garanderen dat kinderen in onveilige situaties snel geholpen worden, pas-
sen we het gedeeld beroepsgeheim consequent toe. We versterken het casus-
overleg tussen hulpverleners, leerkrachten, politie- en justitiediensten. We leggen 
hierbij de nadruk op de informatie die een hulpverlener wél kan of moet delen in 
plaats van wat hij niet kan delen.
75. We voorzien meer tools voor jeugdrechters tegenover ouders. Indien er wordt 
beslist tot uithuisplaatsing van een kind, worden er voorwaarden opgelegd aan  
de ouders met het oog op een hereniging. Als allereerste optie moet steeds  
bekeken worden of een gezamenlijke opvang ouder-kind een mogelijkheid is.
ZORG DIE BETAALBAAR IS VOOR IEDEREEN 
Een sterke welvaartsstaat zorgt ervoor dat iedereen de zorg krijgt die hij nodig 
heeft. Vandaag slaagt de Vlaamse overheid er niet in zorg betaalbaar te houden voor wie 
het financieel moeilijk heeft. Dit is vooral het gevolg van besparingen door de overheid 
die door de zorgaanbieders noodgedwongen doorgerekend worden aan de zorgontvan-
gers. 
Daarom pleit Vooruit voor een inkomens- en vermogensgerelateerde maximumfactuur 
die werkt volgens het verzekeringsprincipe. En die mensen in alle situaties beschermt 
tegen te hoge facturen.
Resoluties
76. We zorgen ervoor dat zorg voor iedereen betaalbaar is door een maximum- 
factuur voor zorg in te voeren op basis van inkomen en vermogen. 
32
ZORG & WELZIJN
ZORG ALS TEAMWERK
In Vlaanderen wordt de meeste zorg geboden door mantelzorgers die zich belan-
geloos inzetten voor een dierbare. Mantelzorg gaat vaak gepaard met heel wat uitdagin-
gen. Daarom wil Vooruit het statuut van de mantelzorger verbeteren. Mantelzorg is altijd 
een vrije keuze. Dat betekent dat de georganiseerde zorgsector steeds in staat moet zijn 
om een mantelzorger bij te springen: via respijtzorg om even over te nemen, maar ook 
om een permanente partner van de mantelzorger te worden bij het bieden van zorg aan 
een dierbare. Vrijwillige mantelzorgers en georganiseerde zorg moeten goed samenwer-
ken in het belang van mensen die zorg nodig hebben.
Ook zorgaanbieders moeten beter samenwerken, over muren en schotten heen. Van-
daag wordt in de ouderenzorg, de zorg voor personen met een handicap, de jeugdhulp, 
de geestelijke gezondheidszorg en in de eerstelijnszorg veel te weinig samengewerkt. 
Zelfs niet wanneer het om gelijkaardige zorgnoden gaat. Dat ligt niet aan de zorgaan-
bieders zelf, maar aan de regelgeving en de financieringsmodellen die niet op elkaar zijn 
afgestemd. Dat wil Vooruit anders. 
Resoluties
77. We versterken de ondersteuning voor mantelzorgers en harmoniseren de  
financiële voordelen van het statuut.
78. Mensen die zorg ontvangen, hebben er baat bij als zorgaanbieders in de oude-
renzorg, de zorg voor personen met een handicap, de jeugdhulp, de geestelijke 
gezondheidszorg en eerstelijnszorg samenwerken. We nemen de tussenschot-
ten die zo’n samenwerking bemoeilijken weg. We streven naar een leeftijdsonaf-
hankelijk zorgbeleid waar de zorgontvanger centraal staat. 
33
ZORG & WELZIJN
ZORG VOOR NU EN DE TOEKOMST
Een sterke welvaartsstaat zorgt ervoor dat de gezondheid en het welzijn van de 
bevolking erop vooruit gaan. Dat vergt onafgebroken aandacht van het beleid én een 
visie op lange termijn. Daarom wil Vooruit dat elke begroting in het Vlaams Parlement 
duidelijk maakt in welke mate zij beantwoordt aan de maatschappelijke noden van dat 
moment. En hoe zij bijdraagt aan de gezondheid en het welzijn op lange termijn. Dat 
noemen we de Vlaamse welzijnsbegroting. 
Als we op de lange termijn vooruitgang willen boeken op het vlak van gezondheid en 
welzijn, is preventie essentieel. Vandaag maakt preventie een schamele 0,13% van de 
Vlaamse begroting uit. Dit is ruim onvoldoende. Vooruit wil dat systematisch geïnvesteerd 
wordt in preventiebeleid. Voorkomen kost op lange termijn veel minder dan genezen. 
Tot slot wil Vooruit een Vlaamse groeinorm voor de zorgsector. Die groeinorm zorgt 
ervoor dat de middelen die de Vlaamse overheid aan zorg besteedt, automatisch over-
eenkomen met de zorgnoden in de samenleving. Door het invoeren van een realistische 
groeinorm, maken we op termijn het recht op zorg universeel afdwingbaar.
34
ZORG & WELZIJN
Resoluties
79. We brengen alle Vlaamse zorgnoden grondig in kaart zodat het beleid kan 
sturen op feiten en cijfers.
80. We verkorten de wachttijden. Elke persoon met een handicap die vandaag wacht 
op een persoonsvolgend budget moet op de korte termijn een passend aanbod 
of zorgbudget krijgen dat toelaat het antwoord op hun zorgvraag te organiseren 
op een manier die complementair is aan de eigen levenskeuzes.
81. We voeren een welzijnsbegroting in naar Nieuw-Zeelands model. Zo wordt de 
begroting afgestemd op de reële zorgnoden in de samenleving en voeren we een 
efficiënter beleid. 
82. Aan de Vlaamse welzijnsbegroting koppelen we een groeinorm die garandeert 
dat zorgnoden ook in de toekomst gedekt zijn. We verankeren hierbij de expertise 
vanuit het middenveld.
83. De investeringen in preventief gezondheidsbeleid worden verhoogd. We 
zetten maximaal in op preventieve maatregelen waarvan is aangetoond dat ze 
werken. Voorkomen is beter (en goedkoper) dan genezen.
35
ZORG & WELZIJN
03
WERK
Je deel doen, je deel krijgen
INLEIDING 
38
WERK MOET MEER LONEN 
40
JOBS MOETEN KWALITEITSVOL ZIJN 
41
Welzijn op het werk en jobkwaliteit 
42
Werk combineren met een persoonlijk leven 
43
Sociale bescherming garanderen 
44
Strijd tegen sociale dumping 
44
LEVENSLANG LEREN VOOR EEN SNEL VERANDERENDE  
 ARBEIDSMARKT  
46
Het recht op opleiding van werkenden 
46
Herscholing van werkzoekenden richting knelpuntberoep 
47
Een vlotte overgang tussen onderwijs en arbeidsmarkt 
48
AANKLAMPEND ACTIVERINGSBELEID OP MAAT VAN  
DE WERKZOEKENDEN 
49
Controle van werkbereidheid 
49
Bijdragen naar vermogen 
50
ARBEIDSBEMIDDELING IS DE VERANTWOORDELIJKHEID VAN  
DE OVERHEID  
51
HET RECHT OP EEN GOEDE JOB, VOOR IEDEREEN 
54
WERK
Je deel doen, je deel krijgen.
INLEIDING
“Wat doe je voor werk?” Het is vaak de eerste vraag die we stellen aan iemand die 
we net leren kennen. En daar is niets vreemd aan, want werk speelt een heel belangrijke 
rol in ons leven. Het grootste deel van onze wakkere tijd besteden we aan werken. Dat 
werk geeft ons niet alleen het inkomen waarvan we leven, maar ook verbondenheid met 
andere mensen en de hele samenleving, en eigenwaarde. Voor de meeste mensen is 
werk een onmisbare basis voor een goed en gelukkig leven.
Werk is niet alleen belangrijk voor onszelf maar ook voor een goed draaiend land. Zonder 
ons dagelijkse werk draait alles in de soep. De economie zou instorten en onze wel-
vaartsstaat zou gewoon niet bestaan. Het is met ons werk dat wij de economie en de 
welvaartsstaat opbouwen. Wie werkt, doet zijn deel voor de gemeenschap en is solidair 
met zijn medemensen. Wij socialisten verwachten daarom dat iedereen die kan werken 
ook werkt – en zo bijdraagt tot de welvaartsstaat. Het is de verantwoordelijkheid van de 
overheid om daar de randvoorwaarden voor te scheppen. Deze Vlaamse regering heeft 
nieuwe drempels opgeworpen: door de kinderopvang te mismeesteren en het openbaar 
vervoer uit te kleden. 
Wie werkt, mag natuurlijk ook iets terug verwachten voor die inspanningen. Je deel doen, 
betekent ook je deel krijgen. Wat is dat dan: dat deel dat je krijgt? Eerst en vooral een 
eerlijke beloning. Voor Vooruit moet een voltijds loon altijd voldoende zijn om deftig van 
te kunnen leven. Een loon dat dus via indexering automatisch aangepast wordt aan stij-
gende levenskosten. Bovendien moet werken altijd duidelijk méér lonen dan niet werken. 
Verder heb je als werkende mens recht op een sterke sociale bescherming: toegankelijke, 
betaalbare en kwaliteitsvolle gezondheidszorg, deftige pensioenen enzovoort. 
38
WERK
Voor Vooruit hebben werkende mensen niet alleen recht op een eerlijke beloning maar 
ook op werkbaar en goed werk. In een welvarend land als het onze moeten gewoon alle 
jobs kwaliteitsvol zijn. Anders kunnen we onmogelijk van mensen verwachten dat ze 
meer dan veertig jaar aan de slag blijven. Daarom strijden wij tegen elke vorm van uitbui-
ting: tegen illegale tewerkstelling, tegen sociale dumping en tegen het uitpersen van de 
vele koeriers en chauffeurs die ons pakjes  en eten brengen. We strijden ook voor men-
sen die verder van de arbeidsmarkt staan – bijvoorbeeld mensen met een arbeidshan-
dicap. Ook zij hebben recht op een kwaliteitsvolle job die aangepast is aan hun situatie. 
Iedereen heeft recht op goed werk.
Wie werkt, moet voor Vooruit alle kansen krijgen om on the job te blijven bijleren en zich 
verder te ontwikkelen. In Vlaanderen (een regio zonder gas, olie of diamanten in de grond) 
is kennis de belangrijkste grondstof. En dus de belangrijkste bron van welvaart. In een 
wereld die snel verandert, moeten we allemaal continu bijleren. Digitalisering en techno-
logische vernieuwing creëren wel nieuwe jobs, maar zorgen ook dat de inhoud van jobs 
nooit lang gelijk blijft. Vooruit wil dat er veel meer tijd en middelen gestoken worden in het 
levenslang leren van onze werkende mensen. Onze toekomst als succesvolle kenniseco-
nomie hangt ervan af.
Precies hetzelfde geldt natuurlijk voor ons schoolonderwijs: onze toekomstige welvaart is 
er bijna helemaal afhankelijk van. In een kenniseconomie is goed onderwijs dat liefst elke 
jongere aan een nuttig diploma helpt, essentieel. Daarom wil Vooruit de hoge Vlaamse 
schooluitval van vandaag bestrijden – al die jongeren zonder diploma zijn een enorm ver-
lies voor de welvaart. Hoe lossen we dat op? Door kinderen en jongeren beter te oriënte-
ren op een richting die bij hen past en door jongeren via betaalde stages sneller naar een 
job toe te leiden.
03
39
WERK
WERK MOET MEER LONEN
Mensen die elke dag gaan werken, verdienen daar een eerlijke beloning voor. 
Door hun werk dragen zij bij aan de welvaartsstaat. Het is dus maar logisch dat de wel-
vaartsstaat garandeert dat werken ook echt loont. Want wie zijn deel doet, moet zijn deel 
krijgen. Daar staan wij met Vooruit voor. 
Vandaag zijn de lasten op werk te hoog. De reden is simpel: de lasten op inkomen uit ver-
mogen en financiële beleggingen zijn nog veel te laag. Dat wil Vooruit anders. Wij willen 
een grote fiscale hervorming die eindelijk de lasten op werk verlaagt. Want werk is goed 
voor iedereen en moet dus (fiscaal) aangemoedigd worden. Mensen moeten gewoon 
netto meer overhouden. Zo kan de koopkracht van werkende mensen er weer op vooruit.
Resoluties
84. De loonnormwet moet worden versoepeld, zodat de lonen meer kunnen stijgen 
dan vandaag. Op nationaal niveau worden de marges afgesproken die richting-
gevend zijn voor de onderhandelingen op de onderliggende niveaus. Zo kunnen 
productiviteitsgroei en hogere winsten op sector– en bedrijfsniveau opnieuw 
worden vertaald in hogere lonen. 
85. We voorzien dat alle werknemers gelijktijdig hun gegarandeerde index krijgen, 
ook als de werkgever of de sector hierover geen afspraken heeft gemaakt. We 
verbeteren de indexeringsmechanismen, op zo’n manier dat er bij een koop-
krachtschok, omwille van uitzonderlijk hoge inflatie, meer gaat naar de laagste 
lonen.
86. We zetten het ingeslagen groeipad voor de minimumlonen verder. Via de werk-
bonus zorgen we dat de nettolonen werkelijk stijgen. We hervormen de bijzonde-
re bijdrage voor de sociale zekerheid op zo’n manier dat de hoogste lonen meer 
bijdragen. En de laagste lonen helemaal worden vrijgesteld van deze bijdrage. 
87. We verminderen de lasten op werk door een verbreding van de belastingbasis. 
Dat komt neer op een verschuiving van de heffingsdruk van arbeid naar  
vermogen en een versterking van de progressiviteit in de belastingen.  
Dankzij die verschuiving houden werknemers en zelfstandigen duidelijk meer 
netto-inkomen uit werk over. Bovendien wordt de ongelijke behandeling van 
inkomen uit werk en vermogen zo rechtgetrokken. 
40
WERK
88. Werken laten lonen voor werkende mensen betekent ook dat zij sociale rechten 
opbouwen. We willen mensen die bijdragen een sterke sociale bescherming 
bieden. De coronacrisis heeft aangetoond dat wie sociale bijdragen betaalt beter 
beschermd is. Daarom wil Vooruit dat de alternatieve loonvormen en bijverdien-
stelsels worden geëvalueerd en bijgestuurd. Iedereen die werkt, heeft recht op 
dezelfde sterke sociale bescherming.
89. Wanneer de dienst voor arbeidsbemiddeling een sollicitatie-opdracht geeft voor 
een job, moet het  steeds gaan om een passende job die zorgt dat de  
werkzoekende er financieel op vooruit gaat. 
JOBS MOETEN KWALITEITSVOL ZIJN
Jobs moeten niet alleen lonen voor de mensen, ze moeten ook van goede kwa-
liteit zijn. We kunnen niet van mensen verwachten dat ze zo’n veertig jaar van hun leven 
besteden aan slechte jobs. Maar wat is een kwaliteitsvolle baan? Voor Vooruit is dat een 
baan die werkbaar is, combineerbaar met een privéleven en vrij van uitbuiting van welke 
soort ook. 
Werkbaar werk betekent vooral een haalbare werkdruk. Als de werkdruk te hoog is, vallen 
mensen ziek uit. Dat is niet alleen een drama voor die mensen zelf, maar ook voor hun 
collega’s. Voor hen stijgt de werkdruk naarmate er meer mensen uitvallen, want zij moe-
ten het gat dat gevallen is, opvullen. En zo dreigen ook zij in de gevarenzone te komen en 
uit te vallen door burn-out.
Uitval door hoge werkdruk is een groeiend probleem in ons land. Ruim één op de drie 
werknemers kampt met psychische vermoeidheidsproblemen door een te hoge werk-
druk en stress op het werk. Daarom moeten werkgevers streven naar een haalbare 
werkdruk voor hun werknemers (en zelfstandige medewerkers) en naar meer welzijn op 
het werk. De overheid moet werkgevers daarin ten volle ondersteunen. 
Werk moet ook combineerbaar blijven met een persoonlijk leven en familieleven. Om dat 
te bereiken willen wij werkende mensen meer controle geven over de indeling van hun 
tijd. Hoe? Via onder meer een tijdrekening voor verlof en meer telewerk.
Tot slot betekent kwaliteitsvol werk dat de toegenomen arbeidsflexibiliteit in twee rich-
tingen moet werken. In het voordeel van werkgevers en werknemers. E-commerce, de 
platformeconomie en telewerken bieden veel kansen voor meer en betere jobs. Maar 
alleen als de flexibiliteit die daar gevraagd wordt zowel in het voordeel van werkgevers als 
van (zelfstandige) medewerkers werkt. En alleen als de sociale bescherming van mensen 
uit die nieuwe sectoren wordt gegarandeerd. Vooruit blijft altijd strijden tegen alle vormen 
van uitbuiting en sociale dumping.  
41
WERK
Resoluties
Welzijn op het werk en jobkwaliteit
90. We vermijden dat mensen uitvallen op hun werk door sterker in te zetten op 
welzijn op het werk. We zorgen voor meer vertrouwenspersonen en gespecia-
liseerde preventieadviseurs en maken de opvolging van preventieplannen beter 
afdwingbaar. Zo waarborgen we dat bedrijven voldoende ambitie tonen in de 
strijd tegen uitval om medische redenen. Ook in kleinere bedrijven stimuleren  
we initiatieven en inspraak van werknemers omtrent welzijn op het werk.
91. We bundelen alle bestaande publieke initiatieven en projecten die de werkdruk 
willen verminderen in één Expertisecentrum per regio. Dat centrum beheert de 
middelen bedoeld voor werkdrukverlaging en deelt haar kennis over werkbaar 
werk met alle organisaties die daar voordeel bij hebben.
92. Werkgevers en werknemers kunnen op bedrijfs- of sectorniveau ondersteuning 
vragen om de werkdruk te verminderen. Zij kunnen ook steun vragen om de 
werkplek minder belastend te maken voor het lichaam. Daarbij gaat bijzondere 
aandacht naar initiatieven om jobs toegankelijker te maken voor mensen met een 
arbeidsbeperking.
93. Winsten door nieuwe technologieën moeten terugvloeien naar de werkenden via 
een hoger loon, betere arbeidsomstandigheden of meer vrije tijd. Allemaal zaken 
waar de sociale partners over moeten kunnen overleggen. Artificiële intelligen-
tie heeft een enorm potentieel om jobs werkbaar te maken, welvaart te verster-
ken of werknemers meer tijd te geven, maar er zijn ook valkuilen. Denk maar aan 
continue monitoring van medewerkers en werkdrukverhoging. Technologie moet 
werknemers ondersteunen in hun job. En niet hun autonomie afpakken. We cre-
eren een wettelijk kader voor het gebruik van artificiële intelligentie op de werk-
vloer, zodat dit het welzijn van werkende mensen verhoogt. 
94. Wanneer knelpuntvacatures moeilijk ingevuld geraken wegens specifieke 
arbeidsomstandigheden, zoals een hoge fysieke of psychische belasting, moet 
de  dienst voor arbeidsbemiddeling samen met de werkgever bekijken of de job 
anders kan worden vormgegeven om deze beter te matchen met de bestaande 
pool van werkzoekenden. 
42
WERK
Werk combineren met een persoonlijk leven
95. Voor veel ouders is het moeilijk om alle balletjes in de lucht te blijven houden. Om 
hen te ondersteunen, versterken we het ouderschapsverlof. We geven ouders 
meer ouderschapsverlof en zorgen voor een betere vergoeding van dat verlof, 
met bijzondere aandacht voor ouders met een laag inkomen. We zorgen voor 
meer flexibiliteit zodat ouders het ouderschapsverlof kunnen opnemen wanneer 
het hen het beste past. We zorgen dat ook ouders die nog geen jaar bij een werk-
gever werken, recht hebben op ouderschapsverlof. 
96. We belonen ouders die het ouderschapsverlof verdelen over beide ouders door 
ze meer ouderschapsverlof te geven. Zo moedigen we vaders en meeouders 
aan om dit recht ook op te nemen en verhogen we de kansengelijkheid op de 
arbeidsmarkt. Alleenstaande ouders hebben automatisch recht op het extra 
ouderschapsverlof. Ouderschapsverlof moet voor iedereen een evidentie worden.
97. Om werknemers meer controle te geven over hun tijd, voorzien we een tijdre-
kening die het kluwen van bestaande verlofstelsels vervangt. Bij de start van hun 
loopbaan krijgen werkende mensen een basis tijdskrediet. Wie werkt, bouwt 
meer rechten op en kan kiezen wanneer die rechten worden opgenomen.  
Specifieke situaties, zoals zorgnoden voor een ziek familielid, geven extra rechten. 
Met de tijdrekening mag niemand zijn recht op verlof erop achteruit gaan.
98. We sporen de sociale partners aan om afspraken te maken over de invoering 
van glijdende uurroosters, arbeidstijdregistratie, arbeidsduurvermindering, het 
recht op deconnectie na de uren en het gebruik van telewerk. Een werknemer 
die telewerkt, moet een eerlijke  compensatie krijgen voor de bijkomende kosten. 
We versterken ook het sociaal overleg in de onderneming met betrekking tot het 
gebruik van data en algoritmes op de werkvloer.
43
WERK
Sociale bescherming garanderen
99. We voorzien in een gelijke opbouw van rechten op sociale bescherming voor 
mensen die interimarbeid doen. Flexijobs en studentenwerk kan maar een 
beperkt aandeel van het totaal aantal gewerkte uren binnen een onderneming 
omvatten. Dit aandeel wordt bepaald per sector.
100. Misbruik van opeenvolgende dagcontracten wordt aangepakt. Bij voldoende  
gepresteerde dagen bij dezelfde werkgever (60 dagen in 13 weken) wordt de ar-
beidsovereenkomst automatisch een overeenkomst van onbepaalde duur. Binnen 
openbare diensten wordt er op toegezien dat interimarbeid opnieuw meer  
uitzondering dan regel wordt.
101. Mensen die via deelplatformen werken, zoals fietskoeriers, zijn in de feiten vaak 
werknemers en verdienen betere werkomstandigheden en een echte sociale 
bescherming. We voorzien de mogelijkheid om de erkenning van het platform in 
te trekken wanneer misbruiken worden vastgesteld.
102. Veel freelancers zijn economisch afhankelijk van één of meerdere opdrachtge-
vers. We maken het mogelijk dat zij zich verenigen en dat zij via collectieve onder-
handelingen bindende afspraken maken over eerlijke vergoedingen en goede 
werkomstandigheden. Vooruit blijft strijden tegen schijnzelfstandigheid.
Strijd tegen sociale dumping
103. Sociale dumping – mensen tewerkstellen aan minderwaardige  sociale voorwaar-
den – ondergraaft onze sociale zekerheid. Bovendien zorgt het voor oneerlijke 
concurrentie met bedrijven die wél alle regels volgen. We nemen sociale dum-
ping daarom apart op in het Sociaal Strafwetboek en bestraffen het fenomeen 
zwaarder. We  versterken ook de sociale inspectie om zo de controle op sociale 
dumping te kunnen opvoeren.
104. Om sociale dumping bij overheidsopdrachten tegen te gaan, zorgen we dat 
daarin de kwaliteit zwaarder doorweegt dan de prijs.  Bovendien zetten we in op 
scherpere controle van misbruiken door de inspectiediensten. 
105. We beperken het aantal niveaus van onderaanneming in de private sector naar 
het voorbeeld van de beperkingen die nu al gelden voor de publieke sector. Zo 
wordt het eenvoudiger om sociale fraude vast te stellen en aan te pakken. 
44
WERK
106. Mensonterende situaties door illegale tewerkstelling accepteren we niet. We 
stellen de opdrachtgever direct verantwoordelijk voor het niet correct betalen van 
lonen, voor illegale tewerkstelling en voor inbreuken op de wetgeving rond welzijn 
op het werk. En dat in heel de keten van onderaannemingen. Deze ketenaan-
sprakelijkheid zorgt voor veiliger en kwaliteitsvoller werk en gaat sociale dum-
ping tegen. Met een databank loonschulden kunnen opdrachtgevers eenvoudig 
nagaan met wie ze samenwerken. 
107. We geven jongeren alle kansen om te starten en te floreren op de arbeidsmarkt. 
We creëren één statuut voor stages binnen opleidingen om de kwaliteit van 
deze stages te garanderen en te verzekeren dat de kosten van stagiairs gecom-
penseerd worden. We verbieden onbetaalde stages buiten een opleiding. Mis-
bruik van stagecontracten wordt aangepakt door meer en nauwere samenwer-
king tussen sociale inspecteurs.
45
WERK
LEVENSLANG LEREN VOOR EEN SNEL VERANDERENDE  
 ARBEIDSMARKT 
Kennis is onze belangrijkste economische grondstof – en onze kennis veroudert 
sneller dan ooit. De voortrazende technologische vooruitgang zorgt ervoor dat banen 
en beroepen voortdurend nieuwe vaardigheden van ons eisen. Daarom vindt Vooruit 
het essentieel dat mensen die werken zich in ons land voortdurend kunnen bijscholen of 
omscholen. Dat is geen luxe maar een must. Wie relevant wil blijven op de arbeidsmarkt, 
moet levenslang leren. Daarom ondersteunen wij de continue bijscholing van werkende 
mensen en een snelle omscholing van werklozen. 
Tegelijk zetten we in op een betere aansluiting tussen onderwijs en arbeidsmarkt. Ook 
in het onderwijs moeten we rekening houden met de snelle veranderingen op de ar-
beidsmarkt. De kennis en vaardigheden die jongeren leren op school, moeten voldoende 
overeenstemmen met de kennis en vaardigheden die nodig zijn op de arbeidsmarkt
Resoluties
Het recht op opleiding van werkenden
108. In een kenniseconomie moeten werknemers hun recht op opleiding ten volle 
kunnen waarmaken. Daarom vereenvoudigen we de regels en creëren we één 
individuele leerrekening voor elke werknemer. Die vervangt de veelheid aan 
bestaande initiatieven waarmee werknemers vandaag verlof en financiële steun 
kunnen opbouwen voor opleiding (opleidingsverlof, opleidingskrediet, loopbaan-
cheques, tijdskrediet met motief opleiding, individueel opleidingsrecht).  
Bij de individuele leerrekening gaat niemand erop achteruit ten opzichte van  
de huidige situatie.
109. We verhogen het aantal opleidingen voor werknemers door de financiële over-
heidssteun te koppelen aan streefcijfers per sector. We zorgen er ook voor dat 
opleidingen bijdragen aan de omslag naar een digitale en duurzame economie. 
110. We zetten in op on-the-job training en bijscholingen. Via herscholing behouden 
we het talent van mensen uit verdwijnende industrieën en bieden we hen werkze-
kerheid en toekomstperspectief.
46
WERK
Herscholing van werkzoekenden richting knelpuntberoep
111. Na 4 maanden werkloosheid verwachten we dat de arbeidsbemiddelingsdienst 
een aanbod doet dat gericht is op heroriëntering via opleiding en/of werkplekle-
ren. Die heroriëntering gebeurt met een duidelijk en realistisch ‘jobdoelwit’. 
112. We voorzien een premie voor werkzoekenden die  een opleiding voor een knel-
puntberoep afronden. Zo werken we de acute tekorten in essentiële sectoren 
weg en verhogen we de tewerkstellingsgraad in de hele samenleving.  
113. We bieden bedrijven de mogelijkheid om een partner te worden in ‘collectieve 
beroepsopleidingen’. Wanneer een bedrijf veel knelpuntvacatures heeft, kan de 
arbeidsbemiddelingsdienst mensen systematisch naar zo’n collectieve beroeps-
opleidingen toeleiden. Daar leren die mensen dan de specifieke job die het bedrijf 
nodig heeft, waarna zij de kans krijgen om door te groeien in het bedrijf. 
114. We maken individuele beroepsopleidingen aantrekkelijker voor werkzoekenden. 
Zo stimuleren we dat bedrijven werkzoekenden een opleiding geven op de werk-
vloer. Zo’n opleiding kan er bovendien toe leiden dat de werkzoekende al meteen 
een arbeidscontract krijgt wanneer de opleiding is afgerond. We hervormen de 
individuele beroepsopleiding om misbruik maximaal te voorkomen.
115. Voor werkzoekenden met weinig kennis van het Nederlands (IBO-T) maken we 
beroepsopleidingen helemaal gratis voor de werkgever. Het stimuleren van 
beroepsopleidingen voor die categorie werkzoekenden is om verschillende rede-
nen nuttig. Niet alleen leren zij op de werkvloer een job, maar bovendien krijgen 
zij taalcoaching om beter te kunnen communiceren met collega’s. Dat versnelt 
natuurlijk ook hun integratie in de samenleving.
47
WERK
Een vlotte overgang tussen onderwijs en arbeidsmarkt
116. Alle jongeren onder 30 jaar hebben recht op een kwalitatief aanbod van werk, 
een (vervolg)opleiding of een stage binnen de vier maanden nadat zij stoppen met 
school of werkloos worden. 
117. Jongeren die schoolmoe zijn, geven we de kans om een aantal dagen werker-
varing op te doen. We vereenvoudigen daarvoor eerst en vooral de bestaande 
administratieve rompslomp. Bovendien zorgen we ervoor dat elke sector de wet-
telijke verplichting naleeft om voldoende stagiairs aan te stellen: minstens 1% van 
het personeelsbestand dat werkt binnen elke sector moet een betaalde stagiair 
zijn. We waarderen elders verworven competenties zodat dit leidt tot evenwaar-
dige beroepstoegang en verloning.
118.  De beste manier voor personen van buitenlandse afkomst om zich te integreren, 
is werken. Om dat eenvoudiger te maken, versnellen we de procedures voor de 
erkenning van buitenlandse diploma’s. 
119. Juist aan het begin van hun loopbaan zijn veel jongeren nog zoekend naar welke 
job het best bij hen past. Niemand kan loopbaanbegeleiding beter gebruiken dan 
zij. We maken loopbaanbegeleiding daarom opnieuw toegankelijk voor  
iedereen en schrappen dus de voorwaarde dat je al een aantal jaren  
gewerkt hebt.
48
WERK
AANKLAMPEND ACTIVERINGSBELEID OP MAAT VAN  
DE WERKZOEKENDEN
Door te werken doen we ons deel voor de welvaartsstaat, dragen we bij aan de 
samenleving en zijn we solidair met onze medemensen. Alleen als iedereen die kan wer-
ken ook effectief werkt, kan de welvaartsstaat blijven bestaan. Ze staat of valt met ons 
dagelijkse werk. 
Daarom verwachten wij van mensen dat ze gaan werken als ze kunnen werken. Wat we 
minimaal verlangen is werkbereidheid: dat mensen hun best doen om werk te vinden 
en vast te houden. We verwachten verder dat mensen bijdragen naar  vermogen –  niet 
iedereen kan evenveel doen. 
Wij vinden dat het de taak is van de overheid om mensen te motiveren om te gaan wer-
ken, vooral door werken financieel aantrekkelijk te maken. Maar het is ook de taak van 
de overheid om streng te controleren of mensen wel echt hun best doen om te werken. 
Toelaten dat mensen freeriden op het systeem ondergraaft de welvaartsstaat. En dat 
staan wij niet toe.
Werken is niet alleen een plicht maar evenzeer recht. Niemand mag worden uitgeslo-
ten van werk. Elk talent telt in onze welvaartsstaat. Zo mogen bijvoorbeeld mensen die 
ziek worden niet gewoon afgeschreven worden. Op een bepaald ogenblik ziek worden, 
betekent lang niet altijd dat je niet opnieuw kan werken. Ook al is het deeltijds. Vooruit wil 
dat mensen die ziek waren zo veel als mogelijk weer aan de slag kunnen en daarbij goed 
ondersteund worden. En wij zorgen dat dat ook echt loont voor deze mensen. 
 Resoluties
Controle van werkbereidheid
120. Het zoekgedrag van werkzoekenden moet ernstig worden opgevolgd. Wan-
neer werkzoekenden hun verplichtingen niet nakomen, spelen we kort op de bal. 
Het zoekgedrag van werkzoekenden moet minstens elke vier maanden worden 
geëvalueerd. Bij een eerste negatieve evaluatie volgt meteen een eerste ver-
wittiging. Bij elke volgende negatieve evaluatie verzwaart de sanctie: 1 week, 2 
weken of 4 weken verlies van uitkering. We voeren dus een systeem van gradueel 
verzwarende sancties in.
121. Werkzoekenden die zonder geldige reden niet opdagen of manifest weigeren 
om in te gaan op herhaaldelijke formele uitnodigingen voor een gesprek, worden 
meteen uitgeschreven als werkzoekende en verliezen hun werkloosheidsuitkering. 
49
WERK
122. We maken de regelgeving uniformer. Iedereen die kan werken en een uitkering 
krijgt, moet opnieuw actief op zoek naar een job. Alleen wie een opleiding of 
stage volgt, is automatisch vrijgesteld. Als een werkzoekende om medische, men-
tale, psychische, psychiatrische en/of sociale redenen niet kan werken, kan een 
bemiddelaar tijdelijk een vrijstelling geven voor  actief zoekgedrag.   
Bijdragen naar vermogen
123. In ons terug-naar-werk beleid stimuleren we bedrijven om mensen die ziek 
uitvallen opnieuw aan te werven met een “werkhervattingspremie”. Tegelijkertijd 
eisen we dat werkgevers die werknemers ontslaan wegens medische overmacht 
een bijdrage storten in een Terug Naar Werk fonds (het TNW-fonds). Met de 
middelen van dat fonds ondersteunen we mensen die werden ontslagen om snel 
een nieuwe job te vinden.
124. We vermijden dat mensen volledig uitvallen als zij nog deeltijds kunnen en willen 
werken. Vandaag zijn de regels zo dat iemand eerst volledig ziek moet uitvallen 
voor een ‘deeltijdse hertewerkstelling’ mogelijk is. Dat moet anders. Daarom voe-
ren wij een “arbeidsparticipatietoeslag” in. Die compenseert het inkomensver-
lies van mensen die door gezondheidsproblemen voor een stuk gas terug moeten 
nemen. We willen voorkomen dat mensen volledig ziek uitvallen. 
125. Werk schenkt mensen eigenwaarde en verbondenheid met andere mensen – 
ook als hun werk niet voltijds is. Mensen moeten kunnen bijdragen naar vermo-
gen. Daarom ondersteunen we deeltijdse activering financieel. 
126. Wie meer wil werken, moet daar ook de kans toe krijgen. Als deeltijds wer-
kenden systematisch maar zeer onregelmatig overuren presteren,  moeten deze 
mensen een contract van meer uren krijgen. Extra werkuren moeten eerst naar 
mensen gaan die onvrijwillig deeltijds werken. 
50
WERK
ARBEIDSBEMIDDELING IS DE VERANTWOORDELIJKHEID VAN  
DE OVERHEID 
Onze arbeidsmarkt slaagt er niet in om de vraag naar werk en het aanbod van 
werk goed op elkaar af te stemmen. Aan de ene kant staan er in Vlaanderen duizenden 
vacatures open die maar niet ingevuld raken. En aan de andere kant zijn er duizenden 
werkzoekenden die maar geen geschikte baan vinden. De mismatch is groot.
Het is de taak van een sterke welvaartsstaat om die wanverhouding recht te trekken en te 
zorgen voor een betere afstemming van vraag en aanbod. Hoe? Door actief te bemidde-
len tussen degenen die werk aanbieden en degenen die werk zoeken. Door te zorgen dat 
zij elkaar beter vinden. De overheidsinstanties die daarvoor moeten zorgen zijn de VDAB 
in Vlaanderen, FOREM in Wallonië en Actiris in Brussel. 
De VDAB investeerde de voorbije jaren veel in digitale tools om de kloof tussen vraag en 
aanbod van werk te overbruggen. Deze tools helpen vooral mensen die op eigen houtje 
langs digitale weg een nieuwe job kunnen vinden. Mensen die verder van de arbeids-
markt staan en iets minder autonoom zijn, hebben weinig aan zulke digitale tools. Zij 
hebben net nood aan intensieve persoonlijke opvolging. Aan begeleiding op maat en aan 
één-op-één gesprekken. 
De VDAB en actiris zijn niet verantwoordelijk voor kinderopvang, maar heeft als arbeids-
marktregisseur wel de verantwoordelijkheid om duidelijk te signaleren wanneer een 
gebrekkig openbaar vervoer of een tekort aan kinderopvang zorgt dat werkzoekenden 
geen opleiding kunnen volgen of niet snel aan de slag kunnen. 
Voor Vooruit is de taak van de VDAB en Actiris tweeledig: zij moet een goede dienst-
verlening bieden aan werkzoekenden én aan werkgevers. Werkzoekenden moeten zij 
via concrete en toetsbare stappen naar een duurzame job begeleiden. Tegelijk moet zij 
werkgevers helpen om banen zo aan te passen dat zij haalbaar zijn voor werkzoekenden. 
51
WERK
Resoluties
127. De arbeidsbemiddelingsdienst ondersteunt werkzoekenden om binnen de twee 
weken een geanonimiseerd CV op te stellen. Als vacatures lang openstaan, biedt 
de arbeidsbemiddelingsdienst ondersteuning aan bedrijven bij het zoeken naar 
geschikte kandidaten in hun geanonimiseerde CV-databank. Werkzoekenden 
worden automatisch toegeleid naar de jobtool van de arbeidsbemiddelingsdienst.
128. De diensten voor arbeidsbemiddeling moeten een echte matchmaker worden 
door minstens 1 begeleidingsgesprek te voorzien per maand en door middel van 
jobhunting minstens twee gepaste sollicitatie-opdrachten aan te bieden per 
maand. Daarbij hebben werkzoekenden ook recht op feedback over hun sollici-
tatie. We verwachten dat werkzoekenden minimaal 2 keer per maand solliciteren 
en naar feedbackgesprekken met hun begeleider komen. 
129. Mensen met een arbeidsbeperking krijgen te weinig kansen. De arbeidsbemidde-
lingsdiensten moeten stimuleren dat vacatureteksten van bedrijven zo opgesteld 
worden dat zij aangeven hoe werkplekaanpassingen jobs toegankelijk maken 
voor personen met een arbeidsbeperking.
130. De arbeidsbemiddelingsdienst moet iedereen die daar nood aan heeft een  
opleiding of stage kunnen aanbieden. Vanaf 4 maanden werkloosheid verwach-
ten we dat de werkzoekende bereid is zich te heroriënteren en in te gaan op een 
aanbod van de arbeidsbemiddelingsdienst.
52
WERK
131. We trekken de definitie van een gepaste job gelijk voor alle werkzoekenden. 
Ook wie 50 jaar of ouder is, heeft nog potentieel op onze arbeidsmarkt. Trajectbe-
geleiding moet wel altijd maatwerk zijn. 
132. Bedrijven zijn vaak op zoek naar witte raven – naar de perfecte match voor hun 
vacature. In een krappe arbeidsmarkt zijn die erg zeldzaam. Arbeidsbemidde-
lingsdiensten moeten bedrijven helpen bij het invullen van knelpuntvacatures. 
Wanneer vacatures lang open blijven staan, geeft de arbeidsbemiddelingsdienst 
feedback over de eisen die werkgevers stellen in hun vacaturetekst en voert ze 
een werkbaarheidstoets uit op basis van de werkbaarheidsmonitor. Overdreven 
taalvereisten mogen de toeleiding naar knelpuntberoepen niet verhinderen. 
133. Arbeidsbemiddelingsdiensten moeten nauwgezet in- en uitstroom op de arbeids-
markt monitoren, onafhankelijk van het sociaal statuut om effectiever en gerichter 
te kunnen activeren. Om dat mogelijk te maken, zorgen we voor een betere 
data-uitwisseling.
134. De samenwerking tussen de verschillende arbeidsbemiddelingsdiensten moet 
beter. Vlaamse vacatures moeten bijvoorbeeld meer bekend raken bij Brusselse 
en Waalse werkzoekenden. Synerjob (de vzw die verantwoordelijk is voor de 
samenwerking tussen gewestelijke diensten voor arbeidsbemiddeling) moet de 
uitwisseling van vacatures en de interregionale mobiliteit systematisch monitoren 
en rapporteren. We willen ook een kader uitwerken voor de uitwisseling van per-
soneel tussen de gewestelijke diensten voor arbeidsbemiddeling om (knelpunt)
vacatures beter bekend te maken in andere regio’s.
53
WERK
HET RECHT OP EEN GOEDE JOB, VOOR IEDEREEN
Helaas creëert de arbeidsmarkt niet automatisch een passende baan voor ieder-
een. Alleen een sterke overheid kan garanderen dat het recht op een goede job met een 
eerlijk loon voor iedereen gewaarborgd is. Dat is een hele opdracht, maar het kan.
Maar het kan alleen als we onze middelen gericht en efficiënt inzetten. Dat is nu lang niet 
altijd het geval. Zo voorziet ons land – meer dan andere landen – in loonsubsidies voor 
bedrijven. Die subsidies zorgen nauwelijks voor bijkomende jobs, en al zeker niet voor de 
mensen die deze het meeste nodig hebben. Dat is een schoolvoorbeeld van inefficiënt 
gebruik van overheidsmiddelen. Dit moet anders. Jobcreatie moet op een efficiënte en 
effectieve manier worden ondersteund. 
Om dat doel te bereiken, zorgden we tijdens deze legislatuur met federale middelen voor 
de uitbreiding van de Vlaamse sociale economie. Zo schiepen we meer degelijke jobs. 
We beperkten ook de ineffectieve doelgroepkortingen voor de eerste aanwerving en 
zorgden dat die middelen effectiever ingezet worden op plekken waar ze echt nodig zijn.
Om echt iedereen de kans te geven op een goede job, hervormen we het systeem van de 
dienstencheques en zorgen we voor meer plaatsen in de sociale economie. Bovendien 
introduceren we de basisbaan.  
Resoluties
135. De social-profit sector biedt vaak een grote maatschappelijke meerwaarde. 
Toch is een werknemer in de social-profit vaak duurder dan een werknemer die 
hetzelfde werk doet in de profit sector. Waarom? Omdat de profitsector meer 
steun krijgt voor jobcreatie. Steun voor jobcreatie moet daarom voor de beide 
sectoren gelijk zijn. 
136. We zetten middelen efficiënt in om zo veel mogelijk mensen aan het werk te krij-
gen. Doelgroepverminderingen en verminderingen van de loonkosten moeten 
zorgen voor extra tewerkstelling of meer tewerkstelling bij specifieke doelgroe-
pen. Als blijkt dat ze die doelen niet bereiken, sturen we ze bij of schaffen we ze af.
54
WERK
137. Huishoudhulpen verdienen hogere lonen, betere arbeidsomstandigheden en 
meer waardering. Het systeem van dienstencheques is erg succesvol, maar 
staat onder druk. We schaffen de fiscale aftrek af en we hervormen het systeem 
om ruimte te creëren voor loonsverhogingen en betere arbeidsvoorwaarden 
voor de huishoudhulpen. We geven dienstenchequebedrijven een incentive om 
meer uitkeringsgerechtigde personen aan te werven.
138. Te veel mensen met een arbeidsbeperking wachten eindeloos op een job in een 
maatwerkbedrijf omdat er geen extra plaatsen zijn. We voorzien daarom een 
groeipad van het aantal arbeidsplaatsen in de sociale economie. Tegen 2030 
zorgen we zo voor 5000 extra arbeidsplaatsen. 
139. Wie na 2 jaar actief werk zoeken nog geen passende job vond, krijgt een basis-
baan aangeboden. Dit is een volwaardige job op maat van de werkzoekende met 
een echt contract, een volwaardig loon en intensieve, kwalitatieve en integrale 
begeleiding. Een basisbaan vervult lokale maatschappelijke noden (vb. onder-
steuning in scholen, zorginstellingen of kinderopvang). Basisbanen mogen geen 
bestaande jobs vervangen. Als er geen basisbaan is voor een werkzoekende, 
behoudt die onverkort zijn recht op een werkloosheidsuitkering. 
140. We handhaven het verzet tegen de verplichte gemeenschapsdienst.
141. We willen dat iedereen die kan werken ook echt de kans krijgt om te werken. 
Discriminatie op de arbeidsmarkt kan absoluut niet. Daarom zorgen we ervoor dat 
er systematisch praktijktesten gebeuren, die zowel sensibiliserend als  sanctio-
nerend werken. Zo garanderen we dat iedereen gelijk behandeld wordt op onze 
arbeidsmarkt.
142. Personen met een handicap hebben net als iedereen recht op werk. We kijken 
naar wat mensen wél kunnen en helpen hen bij het vinden van een baan op maat 
van hun capaciteiten. Als  het  medisch haalbaar is, moet ook aan personen met 
een handicap een traject naar werk worden aangeboden. De samenwerkings-
overeenkomsten tussen VDAB/FOREM/ACTIRIS en het RIZIV voor de terug-
naar-werk trajecten van langdurig zieken dienen hiervoor als voorbeeld. 
143. De integratietegemoetkoming (die samenhangt met de handicap) moet be-
houden blijven bij ontslag of ziekte. Vandaag verliest iemand die zijn job verliest 
ook zijn integratietegemoetkoming. Dat is verkeerd, want wie zijn baan verliest, 
verliest natuurlijk niet plots zijn of haar handicap. Het is dus maar logisch dat de 
integratietegemoetkoming bij ontslag of ziekte behouden blijft.
55
WERK
04
ASIEL, MIGRATIE & INTEGRATIE
Eerlijke en gecontroleerde migratie 
 als win-win
INLEIDING  
58
WAAR LOOPT HET VAST? 
59
Ongelijkheid 
59
Zwak Europees asielbeleid 
60
Zwak terugkeerbeleid  
60
Een grote illegale arbeidsmarkt  
61
WAT STELT VOORUIT VOOR? 
62
Een eerlijk en gecontroleerd asielsysteem 
62
Strijd tegen economische uitbuiting en mensenhandel  
65
Legale migratie als win-win  
67
Integratie en samenleven
ASIEL, MIGRATIE & INTEGRATIE 
Eerlijke en gecontroleerde migratie als win-win
INLEIDING 
Migratie is van alle tijden, maar ongecontroleerde migratie is voor niemand goed. 
Daarom wil Vooruit de stilstand doorbreken en werk maken van een strikt gecontroleerd 
en humaan asiel- en migratiebeleid. 
We willen erkende vluchtelingen goed opvangen, hen snel inburgeren en meer kansen 
geven op een goed leven. Dat betekent snel de taal leren, snel aan het werk en snel 
volwaardig – als gelijken – opgenomen worden in onze samenleving. Dat lukt alleen als 
we ons asielsysteem goed organiseren en streng zijn met mensen die geen recht hebben 
op asiel: zij moeten terugkeren. Het ene gaat niet zonder het andere. Willen we goed zijn, 
dan moeten we strikt zijn, want we kunnen gewoon niet iedereen die bij ons aanklopt 
deftig opvangen en een goed leven aanbieden. Dat is praktisch onmogelijk.
Ook arbeidsmigratie moeten we opnieuw in handen nemen. Vandaag zorgt die te vaak 
voor sociale dumping en economische uitbuiting. Willen we migratie onder controle 
krijgen, dan is een eerlijke arbeidsmarkt een belangrijk deel van de oplossing: geen uitbui-
ting en oneerlijke concurrentie die lonen neerwaarts drukken en de arbeidsmarkt kapot 
maken. De bedoeling is dat wie naar hier komt ook een goed leven opbouwt en mee 
bijdraagt aan de welvaartsstaat. Integratie is onze absolute prioriteit.
Vandaag draait ons migratiesysteem vaak vierkant. Iedereen is daarvan het slachtoffer. 
Ten eerste de mensen zelf die hier aankloppen. Mensen die recht hebben op bescher-
ming moeten nu veel te lang op hun erkenning en integratie wachten. Maar ook mensen 
die geen recht hebben op asiel: zij verdwijnen vaak na lang wachten op een beslissing 
in de illegaliteit – en dus vaak in de marginaliteit. Ook de mensen die hier komen wer-
ken: zij komen te vaak in situaties van uitbuiting terecht. In de tweede plaats is de hele 
samenleving slachtoffer. Zij wordt geconfronteerd met de wanorde die gepaard gaat 
met een ongecontroleerd migratiesysteem. Die wanorde ondergraaft het draagvlak voor 
de solidariteit, ook met nieuwkomers, die broodnodig is bij de uitbouw van een sterke 
welvaartsstaat.
Voor Vooruit is het de taak van een sterke overheid om migratie goed te organiseren, 
want in een sterke welvaartsstaat is een asiel-, migratie- en integratiesysteem dat snel, 
ordelijk en goed werkt essentieel. Hoog tijd om weer greep te krijgen op asiel en migratie.
58
ASIEL, MIGRATIE & INTEGRATIE
WAAR LOOPT HET VAST?
Ongelijkheid
We weten wat migratie drijft. Mensen vluchten voor oorlog of vervolging in eigen land of 
vertrekken vanwege extreme armoede of klimaatverandering. Sommige mensen hopen 
ook gewoon op een beter leven bij ons. België is immers veilig, welvarend en heeft een 
sterke welvaartsstaat. Het is dus de ongelijke verdeling van welvaart, vrijheid en veiligheid 
in de wereld die mensen in beweging brengt om hun eigen land te verlaten en op zoek te 
gaan naar een beter bestaan. Het is duidelijk dat de beste bescherming, bescherming in 
eigen regio is. De grootste conflictregio’s ter wereld vangen dan ook de meeste mensen 
op. We moeten solidair zijn met die landen zodat ze ervoor kunnen zorgen dat mensen 
daar al goede opvang en bescherming kunnen vinden. 
Daarom blijven wij een grote voorvechter van internationale solidariteit. Alleen zo pakken 
we de echte oorzaken van migratie aan. Internationale solidariteit, dat is strijd voeren voor 
een eerlijk internationaal handels- en fiscaal systeem, en tegen de klimaatcrisis. Dat is in-
vesteren in armere landen om hen economisch te versterken. Dat is hen ondersteunen bij 
de opbouw van democratische welvaartsstaten die sociale basisdiensten aanbieden aan 
hun bevolking, zoals gezondheidszorg en onderwijs. Zo hebben mensen minder reden 
om hun land te verlaten. En daar hebben zowel zij als wij baat bij. 
Internationale ongelijkheid verklaart dat veel mensen migreren (ook naar België) maar 
natuurlijk nog niet dat ons migratiesysteem vastloopt. Er zitten ook gewoon fouten in ons 
systeem. 
04
59
ASIEL, MIGRATIE & INTEGRATIE
Zwak Europees asielbeleid
De eerste grote systeemfout is de zwakte van het Europese asielbeleid. Een ambitieuze 
Europese strategie voor bescherming in de regio van herkomst ontbreekt, waardoor er 
geen duurzame oplossingen zijn voor vluchtelingen in die regio. Mensen die zonder per-
spectief op een beter leven vastzitten in tentenkampen vluchten door naar Europa. Daar-
door komen landen aan de Europese buitengrenzen (zoals Griekenland en Italië) onder 
enorme druk te staan. Zij krijgen duizenden asielzoekers en migranten te verwerken, die 
soms heel plots aankomen. De controle en registratie kan niet altijd volgen en de mensen 
reizen gewoon verder naar andere EU-landen. Ze gaan meestal op zoek naar plaatsen 
waar ze al een netwerk van landgenoten hebben, waar ze verwachten snel een bescher-
mingsstatuut te krijgen of gewoon waar mensensmokkelaars beweren dat het goed is om 
te leven en te werken. 
Dat zorgt ervoor dat de landen die migranten het aantrekkelijkst lijken, een onevenredig 
groot aantal asielaanvragen te verwerken krijgen. België is zo’n land. Afgelopen jaar hoor-
den we bij de Europese landen die het meeste asielzoekers per inwoner opvingen. Het 
gevolg is natuurlijk dat ons systeem overbelast wordt. De procedures duren te lang, men-
sen hebben geen dak boven het hoofd en slapen op straat: chaos alom. Ook al hebben 
we in vergelijking met andere EU-landen erg veel opvangplaatsen en sterke asieldiensten, 
het is niet genoeg. Wat ontbreekt is een eerlijke en evenwichtige verdeling van asielzoe-
kers over de landen van de Europese Unie. 
Zwak terugkeerbeleid 
Een tweede grote fout in ons asielsysteem is dat mensen die een negatieve beslissing 
krijgen en dus geen recht hebben om te blijven, vaak niet terugkeren naar hun land van 
herkomst. Heel veel mensen blijven dus in ons land zonder papieren. Wat doen ze daar-
na? Velen wonen en werken hier illegaal met een ernstig risico op uitbuiting. Zo is er een 
grote groep onbeschermde illegale arbeidskrachten ontstaan die veel goedkoper zijn dan 
wettige arbeidskrachten. Dat zorgt natuurlijk voor oneerlijke concurrentie op de arbeids-
markt. Andere afgewezen asielzoekers blijven niet in België maar trekken door naar een 
ander land in de hoop daar wel papieren te krijgen. Dat is niet eens uitgesloten aangezien 
alle EU-landen hun eigen wetten en procedures hebben. 
60
ASIEL, MIGRATIE & INTEGRATIE
Een grote illegale arbeidsmarkt 
De derde systeemfout is dat illegale tewerkstelling veel voorkomt in België. Het is te mak-
kelijk voor werkgevers met slechte intenties om mensen zonder papieren aan het werk 
te hebben. Vaak werken dat soort malafide werkgevers samen met mensensmokkelaars: 
de smokkelaars leveren migranten rechtstreeks af bij die werkgevers. Dat systeem van 
illegale tewerkstelling is een vorm van moderne slavernij. 
Het is een vicieuze cirkel, want het aanbod van illegale tewerkstelling zwengelt de illegale 
migratie verder aan. Een land waar je tóch kan werken, of je nu papieren hebt of niet, is 
alleen al daardoor een aantrekkelijke bestemming. De illegale economie die in ons land 
uitstekend gedijt, is een directe aanval op onze welvaartsstaat. Zij vervalst de concur-
rentie tussen eerlijke en oneerlijke bedrijven. Zij zet bovendien druk op de laagste lonen 
én ondergraaft de sociale zekerheid (geen enkele werkkracht uit de illegale economie 
betaalt immers belastingen of sociale bijdragen). 
Het gebeurt soms zelf volkomen legaal, met dank aan de Europese regels over detache-
ring van werknemers. Hoe gebeurt dat? Landen als Hongarije geven werkvergunningen 
aan migranten die dan via detachering wettig in ons land mogen komen werken – zonder 
te hoeven bijdragen aan onze sociale zekerheid. Ze vallen ook onder de zwakke sociale 
bescherming van dat land. Dat heet sociale dumping. Bedrijven die gebruikmaken van 
dergelijke uit Hongarije of andere landen gedetacheerde werknemers kunnen goedkoper 
werken dan hun concurrenten die dat niet doen. Dat is oneerlijke concurrentie.
61
ASIEL, MIGRATIE & INTEGRATIE
WAT STELT VOORUIT VOOR?
Het is een immense uitdaging om die verschillende systeemfouten recht te 
trekken. Voor een complex probleem als migratie bestaat geen simpele  oplossing. Maar 
er bestaan wel oplossingen. En die moeten snél komen, want de stilstand heeft al lang 
genoeg geduurd. Wij willen met Vooruit de systeemfouten oplossen en zo migratie onder 
controle brengen. En eens migratie goed georganiseerd is, zal iedereen er voordeel bij 
hebben. Zowel de mensen die hierheen komen als onze hele samenleving. Van eerlijke en 
goed gecontroleerde migratie kunnen we een win-win maken. 
Een eerlijk en gecontroleerd asielsysteem
Een gecontroleerd migratiebeleid begint eigenlijk al te werken lang voordat iemand zijn 
land verlaat. Het begint bij investeringen die zorgen voor veiligheid, stabiliteit en gelijkheid 
in de regio’s van herkomst. Daartoe moeten we inzetten op de grondoorzaken waardoor 
mensen op de vlucht gaan. Investeren in eerlijke handel, fiscaliteit, de strijd tegen de kli-
maatcrisis en internationale solidariteit zijn essentieel. Investeringen in onderwijs, gezond-
heidszorg, wonen en werk. Als al die zaken aanwezig zijn, hebben mensen natuurlijk veel 
minder redenen om hun thuis te verlaten. 
Als mensen toch moeten vluchten voor oorlog of vervolging, is het belangrijk dat ze 
geen lange en gevaarlijke reis moeten afleggen voor ze een veilig land vinden. Daarom 
is het essentieel dat wij in de hele regio rond die landen van herkomst investeren. Zodat 
mensen al dichtbij huis een veilig onderkomen kunnen vinden, in landen waar ze kunnen 
rekenen op gezondheidszorg, onderwijs, werk en een eerlijk asielsysteem. Met die ‘derde 
landen’ werken wij nauw samen en zetten we ook een transparant hervestigingsbeleid op. 
Zo kunnen we het principe van bescherming in de eigen regio zoveel mogelijk realiseren. 
Maar het kan natuurlijk zijn dat mensen toch doorvluchten. 
Daar biedt een daadkrachtig, solidair en gecontroleerd Europees asielbeleid het ant-
woord op. Dat wil eerst en vooral zeggen dat er aan de buitengrenzen controle moet zijn 
over wie binnenkomt. En dat elke asielzoeker meteen begint aan een eerlijke en eenge-
maakte Europese procedure gevoerd door een eengemaakt, sterk Europees asielagent-
schap. Geen willekeur aan onze buitengrenzen, iedereen is gelijk voor de Europese wet. 
Daarbij moeten de asielzoekers snel een duidelijk en rechtvaardig antwoord krijgen. 
Met mensen die voldoen aan de Europese voorwaarden voor bescherming zijn we 
solidair. Deze mensen worden evenwichtig en eerlijk gespreid over de hele Unie. Elk land 
moet zijn deel doen. Mensen die afgewezen worden, krijgen niet de kans om zich zonder 
papieren in de EU te vestigen. Zo’n bestaan in illegaliteit is schadelijk voor henzelf en voor 
de economie en welvaartsstaat waarin zij uiteindelijk belanden. 
62
ASIEL, MIGRATIE & INTEGRATIE
Met zo’n eerlijke, eengemaakte en solidaire aanpak, stopt meteen de praktijk van mensen 
die doortrekken van lidstaat naar lidstaat om telkens opnieuw een procedure te starten. 
Voor erkende vluchtelingen gebeurt de toewijzing aan een lidstaat op basis van het indivi-
duele profiel, de talenkennis, het netwerk en de eventuele kwetsbaarheid van de vluchte-
ling (zeker als het om een kind gaat), zodat het proces van integratie zo snel mogelijk kan 
beginnen. 
Het zwaartepunt van de oplossing ligt dus bij Europa. Jammer genoeg verlopen de her-
vormingen die daar nodig zijn moeizaam en traag. Wij trekken in de Europese instellingen 
zo hard aan de kar als we kunnen. 
Maar we gaan natuurlijk niet wachten op een goede Europese regeling om in België het 
asielsysteem uit het slop te trekken. We gaan hier aan de slag met voorstellen die al me-
teen het verschil kunnen maken. 
Om de asielcrisis in eigen land aan te pakken, werken we rond vier maatregelen. Maat-
regelen die ervoor zorgen dat de instroom in België beheersbaar blijft, terwijl we voluit 
bescherming geven aan mensen op de vlucht voor oorlog en vervolging. We willen de 
mensen die het echt nodig hebben kwalitatief opvangen en meer kansen geven in onze 
samenleving. Dat lukt alleen als we sneller een selectie maken tussen mensen die recht 
hebben op opvang en mensen die dat recht niet hebben. We moeten mensen sneller 
zekerheid geven, de afgewezenen systematisch het verblijf in ons land ontzeggen en 
degenen die recht hebben op opvang snel integreren. 
De eerste oplossing is dat we zorgen voor een eenvoudige, snelle procedure. Een pro-
cedure die zorgt voor een korte opvang en een vlotte integratie voor wie mag blijven. En 
voor een snelle en efficiënte terugkeer voor wie niet mag blijven. Alle beslissingen over 
bescherming – internationaal, humanitair en medisch – gebeuren in één enkele dienst. 
Geen wirwar van diensten met eigen procedures meer.  
We zorgen bovendien voor grotere inhoudelijke efficiëntie: verzoekers die uit veilige 
landen komen, moeten snel uit de asielprocedure gehaald worden. Er is geen reden om 
mensen uit veilige landen de gewone asielprocedure te laten doorlopen: hun aanvraag 
wordt, tenzij er manifeste redenen zijn, onontvankelijk. Zo kan hun terugkeer onmiddellijk 
starten. 
63
ASIEL, MIGRATIE & INTEGRATIE
We herstellen daarnaast ook het vertrouwen in onze buurlanden. Wie al in een Europees 
land een negatieve beslissing kreeg, moet zijn procedure niet overdoen in België. Via 
goede afspraken zorgen we ervoor dat we eerst inzetten op een terugkeer naar het land 
van herkomst, en pas nadien op een terugkeer naar de andere lidstaat. Zodat we niet 
meewerken aan eindeloze en nutteloze transfers tussen lidstaten. 
Zo wordt terugkeer naar het land van herkomst het onvermijdelijke sluitstuk voor wie 
geen recht op bescherming heeft in België.
Dat negatieve beslissingen in asielprocedures ook echt uitgevoerd worden, is van het 
grootste belang. Als mensen na een negatieve beslissing gewoon blijven, heeft de 
beslissing in de asielprocedure alleen op papier waarde. Zo creëren we zelf illegaliteit en 
ondergraven we het hele asielsysteem. Zonder stevige terugkeer moedigen we mensen 
bovendien aan om via illegale circuits en gevaarlijke overtochten naar hier te komen. Ook 
daarom is een kordaat terugkeerbeleid onmisbaar. 
Hoe zorgen we dat mensen met een negatieve beslissing zo snel mogelijk terugkeren? 
Ten eerste door mensen niet uit het oog te verliezen en hen intensief  op te volgen zodat 
ze vrijwillig terugkeren. Dat heet ‘aanklampend beleid voor vrijwillige terugkeer’. Zolang 
mensen vrijwillig met hun terugkeerprocedure meewerken, bv. naar de ambassade gaan, 
reisdocumenten aanvragen, meewerken aan hun re-integratie in land van oorsprong, 
mogen ze hier legaal werken. Zo verdwijnen ze niet van de radar. Maar als die vrijwillige 
terugkeer niet lukt, gaan we over tot verplichte terugkeer. Gedwongen terugkeer is het 
onvermijdelijke sluitstuk van een werkend asielsysteem. Daarvoor zijn ook goede afspra-
ken nodig met landen van herkomst. We gebruiken legale migratiekanalen, zoals arbeid, 
studie en visa en omvattende handelsakkoorden als hefbomen. 
64
ASIEL, MIGRATIE & INTEGRATIE
Resoluties
144. We organiseren een daadkrachtig Europees asielbeleid. Dat begint bij  
investeringen die zorgen voor veiligheid, stabiliteit en gelijkheid in de regio’s  
van herkomst. Het bestaat bovendien uit een ambitieus plan om samen te wer-
ken met andere landen, om tot echte bescherming in de regio te komen, om 
goede terugkeerakkoorden te sluiten en een win-win strategie te ontwikkelen 
voor legale migratie. In Europa zelf zorgen we voor een eengemaakte Europe-
se asielprocedure en voor verplichte solidariteit tussen de lidstaten. Het VN 
vluchtelingenverdrag en de relevante mensenrechtenverdragen worden daarbij 
gerespecteerd.
145. In afwachting daarvan zoeken we oplossingen in eigen land. We vereenvoudigen 
en versnellen de asielprocedure: alle beslissingen komen samen in één versterk-
te dienst. We doen geen beslissingen van Europese buurlanden over, maar res-
pecteren hun terugkeerbeslissingen. We versnellen de procedure voor mensen uit 
veilige landen: asiel is voorbehouden aan mensen die bescherming nodig hebben. 
Op deze manier is er voldoende opvang voor mensen in de asielprocedure.
146. We werken aan een consequent en aanklampend terugkeerbeleid. We laten 
mensen niet van de radar verdwijnen en volgen iedereen die moet terugkeren 
intensief op. Wie meewerkt met zijn terugkeer kan, zolang de terugkeer niet kan 
worden uitgevoerd, hier werken. Dit moet ervoor zorgen dat negatieve beslissin-
gen echt leiden tot terugkeer: vrijwillig als het kan, gedwongen als het moet.
Strijd tegen economische uitbuiting en mensenhandel 
Wie hier illegaal werkt, is niet beschermd en niet verzekerd, bouwt geen pensioen op en 
draagt niet bij aan de welvaartsstaat. Het feit dat migratie in België te vaak uitdraait op 
illegaal werk en uitbuiting, is iets waar we ons met Vooruit tegen verzetten.  
Bovendien komen mensen die bij ons in de illegaliteit belanden, meestal naar hier via 
maffieuze mensensmokkelaars. De strijd tegen irreguliere migratie is dus ook een strijd 
tegen een zwart circuit van mensensmokkelaars die grof geld verdienen door mensen 
illegaal naar Europa te brengen. En hen hier uit te laten buiten. Dat moeten we stoppen. 
Mensen in een zwakke positie hier illegaal te werk stellen, kan gewoon niet. Precies uit 
de verontwaardiging over dat soort sociale wantoestanden is het socialisme geboren. Die 
uitbuiting is trouwens slecht voor ons allemaal: in de eerste plaats voor de slachtoffers, 
maar ook voor onze lonen en voor andere bedrijven die het spel wel eerlijk spelen (oneer-
lijke concurrentie). 
65
ASIEL, MIGRATIE & INTEGRATIE
Het aanzuigeffect dat uitgaat van een bloeiende illegale economie moet uit ons systeem. 
Zolang die economie even groot en ongemoeid blijft, zal de irreguliere migratie alleen 
maar toenemen.
Daarom drijven we de strijd tegen mensenhandel op. We starten met forse investeringen 
bij de sociale inspectie en de federale gerechtelijke politie. Ook justitie versterken we 
zodat netwerken ook daadwerkelijk opgerold kunnen worden. Hoe doen we dat? Door 
opleidingen over mensenhandel, gespecialiseerde referentiemagistraten, een grotere rol 
voor het federale parket, gespecialiseerde onderzoeksrechters, hogere straffen en koste-
loze rechtsbijstand voor slachtoffers.  
De centra voor mensenhandel – die instaan voor de opvang van slachtoffers – bouwen 
we verder uit. Die centra zijn cruciaal voor de opvang van slachtoffers maar ook om tot 
een veroordeling te komen van de daders. Waarom? Geldstromen en administratieve 
sporen kunnen snel uitgewist worden, maar getuigenissen zijn onuitwisbaar. En het op-
pikken van verklaringen, daar kunnen de centra voor mensenhandel een grote rol in spe-
len. We versterken dus de centra mensenhandel en zorgen ervoor dat er altijd voldoende 
opvangplekken ter beschikking zijn voor slachtoffers. 
Om dit alles te coördineren richten we een nationaal coördinatiecentrum op. Een uitge-
bouwd centraal meldpunt moet ervoor zorgen dat alle vormen van uitbuiting op de radar 
komen. En dat ook preventief kan ingegrepen worden.
Naast slachtoffers van mensenhandel krijgen ook arbeidsmigranten die slachtoffer zijn  
van economische uitbuiting een jaar begeleiding naar een nieuwe job – als ze klacht 
neerleggen tegen hun werkgever. Zo maken we het aantrekkelijker om uitbuiters aan te 
geven en halen we malafide werkgevers eruit die de eerlijke concurrentie verzieken. We 
versterken zo de legale arbeidsmigratie waar onze arbeidsmarkt nood aan heeft.  
Resoluties
147. We blijven investeren in de versterking van de sociale inspectie, de politiedien-
sten en justitie om mensenhandel en economische uitbuiting op te sporen, te 
bestraffen en uit te roeien. 
148. We versterken de centra voor mensenhandel die slachtoffers begeleiden en 
verklaringen verzamelen, en we richten een nationaal coördinatiecentrum en 
een centraal aanmeldpunt op. Voor slachtoffers van economische uitbuiting die 
niet aan de criteria voldoen om onder het statuut mensenhandel te vallen wordt 
een alternatief uitgewerkt. Er komt ook begeleiding voor arbeidsmigranten die 
slachtoffer werden van economische uitbuiting naar een nieuwe job.
66
ASIEL, MIGRATIE & INTEGRATIE
Legale migratie als win-win 
Als we echt weer controle willen over ons migratiebeleid, moet de illegale migratie sterk 
dalen en de legale migratie toenemen. Onze extreem krappe arbeidsmarkt heeft nood 
aan gerichte wettelijke migratie. Zo maken we van migratie pas echt een win-win. 
Dat er nood is aan legale migratie is zeker. De tekorten op onze arbeidsmarkt zijn zo groot, 
dat zelfs als àlle werklozen en àlle inactieven aan de slag waren, we er nog steeds niet 
zouden geraken. 
Daarom kiezen we voor gerichte legale arbeidsmigratie op onze maat. Maar liefst 234 
beroepen staan ondertussen op de knelpuntenlijst. De krapte op de arbeidsmarkt is dus 
echt acuut. Alle sectoren worden erdoor getroffen: van de bouwsector tot de horeca, van 
transport tot landbouw. We versterken dus het systeem van arbeidsmigratie voor knel-
puntberoepen. De lijst van knelpuntberoepen wordt kritisch doorgelicht. Waarom? Zodat 
we alleen mensen aantrekken om jobs in te vullen waarvoor er echt te weinig mensen zijn. 
En dus niet om de huidige werknemers te vervangen of hun lonen te verlagen. 
Om te zorgen dat die legale arbeidsmigratie ook werkt, voorzien we voor deze werkende 
mensen het volgende. Ten eerste een hoger loon dan het minimumloon en anciënniteit 
die verplicht verloond wordt. Ten tweede een goede omkadering die arbeidsmigranten 
begeleidt, hen wijst op hun rechten en plichten en hen integreert in onze arbeidsmarkt en 
samenleving. We zorgen ook voor een strenge controle zodat misbruik geen kans krijgt. 
Daarnaast gaan we over tot actieve rekrutering voor beroepen waar de nood het hoogst 
is – bijvoorbeeld in de zorg. De overheid moet een sterke partner zijn voor werkge-
vers die nood hebben aan arbeidsmigranten en echt de trekkersrol op zich nemen om 
partnerschappen op te zetten. De sociale partners vragen daar met recht en reden om. 
Ethische rekrutering waarbij braindrain (de slimste mensen wegplukken uit hun land) ver-
meden wordt, is hier de leidraad. We zetten volop in op Europese partnerschappen, waar 
in opleiding voorzien wordt in de regio’s van herkomst. 
67
ASIEL, MIGRATIE & INTEGRATIE
Dit moet een absolute prioriteit worden op Europees niveau, want dit is migratie die 
echt voor een win-win zorgt: onze arbeidsmarkt wordt versterkt door precies die ar-
beidskrachten waar we nood aan hebben. De opleiding en het taalbad in het land van 
herkomst zorgen voor een vlotte inschakeling op het werk en in onze samenleving. En 
jonge mensen krijgen zo de kans om legaal in het buitenland te gaan werken – met 
goede kansen voor zichzelf en hun familie. Landen van herkomst plukken er dus ook mee 
de vruchten van: in eigen land wordt geïnvesteerd in menselijk kapitaal doordat er meer 
mensen worden opgeleid. Zo worden niet alleen de opgeleide profielen weggeplukt. Het 
pad van legale migratie zorgt er voor dat er een echt alternatief komt voor de smokkel– 
en uitbuitingsindustrie. De landen met wie we legale migratie op poten zetten, moeten 
ook meewerken aan terugkeer: zo wordt dit een cruciale hefboom.  
De andere vorm van legale migratie – gezinshereniging – houden we kritisch tegen het 
licht. Ook deze procedure is complex, loopt vast en levert slechte resultaten: de  integra-
tie na gezinshereniging verloopt moeilijk. Weinig mensen die langs deze weg naar België 
komen zijn aan het werk. Dat is slecht voor de taalkennis, integratie en de welvaartsstaat. 
Een belangrijk deel van de inactieve mensen die niet werkzoekend zijn, zijn afkomstig uit 
gezinshereniging. Dat moet anders. 
We moeten naar een vlotte, efficiënte procedure, waarbij integratie een hoofdrol krijgt, 
zodat gezinshereniging echt kan dienen als motor voor goede inburgering. Onze buur-
landen, zoals Duitsland en Nederland, hebben dit beter geregeld. Zij dienen als inspiratie 
om het inburgeringstraject zo snel mogelijk te laten starten. De procedure om naar België 
te komen duurt nu een hele tijd: die tijd laten we niet meer verloren gaan. Net zoals in 
Nederland begeleiden we mensen beter en starten ze, nog voor mensen naar hier komen, 
met lessen Nederlands. Zo nemen we een voorsprong nog voor mensen aankomen en 
zorgen we ervoor dat mensen die niet bereid zijn zich echt te integreren, niet meer van 
dit migratiekanaal gebruik kunnen maken. Daarnaast zullen we strenger beoordelen of 
mensen voldoende inkomsten hebben om hun gezin te onderhouden zodat ze niet in 
armoede terechtkomen. Het recht om gezinsleden naar hier te laten komen brengt ook 
de plicht met zich mee om dat gezin ook op een goede manier te kunnen onderhouden. 
Gezinshereniging kan alleen slagen als nieuwkomers hier echt een goede toekomst kun-
nen uitbouwen. Een toekomst waarin ze volwaardig deelnemen aan onze samenleving. 
We zorgen er ten slotte voor dat de procedure niet kan gebruikt worden als vertragings-
mechanisme voor mensen die  eigenlijk het land moeten verlaten.
68
ASIEL, MIGRATIE & INTEGRATIE
Resoluties
149. We kiezen voor legale en gerichte arbeidsmigratie op maat van de noden van 
onze economie en arbeidsmarkt. We maken het mogelijk dat knelpuntberoepen 
opnieuw worden ingevuld en we rekruteren actief geschoolde profielen waar 
grote nood aan is. Hoe? Door partnerschappen te sluiten met landen van her-
komst, waar we mensen opleiden en voorbereiden voor onze arbeidsmarkt. 
150. Om de uitbuitingsindustrie tegen te gaan, zorgen we ervoor dat arbeidsmi-
granten vlot hun weg vinden in onze samenleving. We stellen hen op de hoogte 
van hun rechten én plichten. Lonen moeten hoger zijn dan het minimumloon en 
zij moeten volgens anciënniteit betaald worden. We verplichten werkgevers om 
kwalitatieve huisvesting te voorzien. We pleiten voor een duidelijk Europees 
kader rond detachering om sociale bescherming te garanderen en oneerlijke 
concurrentie tegen te gaan. 
151. Bij gezinsmigratie maken we integratie prioritair. We laten geen tijd meer verlo-
ren gaan: inburgeren wordt al tijdens de procedure en in het land van herkomst 
verplicht. We zorgen voor kortere termijnen en een betere omkadering bij gezins-
hereniging. We verhogen de inkomensvereiste om gezinnen beter te beschermen 
tegen armoede, met respect voor de Europeesrechtelijke waarborgen.
69
ASIEL, MIGRATIE & INTEGRATIE
Integratie en samenleven
Een laatste belangrijke speerpunt is dat een goed migratiesysteem niet stopt wanneer 
mensen hier aankomen. In feite begint het belangrijke werk dan pas. Voor Vooruit zijn 
de sleutels tot een geslaagde integratie taal, werk en participatie: deelnemen aan onze 
samenleving is niet vrijblijvend. Om onze welvaart te blijven garanderen, moet iedereen 
mee in het bad. Zelfs al ben je hier maar tijdelijk, het kan nooit de bedoeling zijn dat we 
gewoon naast elkaar leven. We leven hier samen. We delen dezelfde ziekenhuizen en 
bussen, dezelfde openbare plaatsen, dezelfde voorzieningen, dus we moeten met elkaar 
communiceren. Dat lukt niet als we geen gemeenschappelijke taal of referentiekader 
delen, als we elkaar niet ontmoeten, als we vreemd blijven voor elkaar. 
De verplichtingen voor nieuwkomers zijn nu niet eenduidig en lopen op verschillende 
niveaus kriskras door elkaar. Mensen komen veel te vaak meteen in het systeem van de 
sociale bijstand, terwijl dit systeem daar nooit voor bedoeld was. Door sterk in te zet-
ten op taal en werk, vergroten we de kans dat mensen hier samen met ons een positief 
verhaal schrijven. Om hiervoor te zorgen, werken we op basis van drie speerpunten. Ten 
eerste: het nieuwkomerstraject dat een duidelijk uitgetekend en verplicht traject vormt 
voor iedere nieuwkomer, waarvan werk en taal de hoekstenen zijn. Ten tweede: een ge-
diversifieerd aanbod dat kwalitatief is en op maat – zodat iedereen mee kan. Ten derde: 
de garantie dat wie inspanningen doet om te integreren snel, volwaardig en als gelijke kan 
meedoen. Zonder tegengehouden te worden door racisme en discriminatie. Het heeft 
geen zin om van mensen te verlangen dat ze snel actief worden op de arbeidsmarkt en in 
onze samenleving, als ze daar geen kansen krijgen vanwege hun afkomst.
Wie nieuwkomer is in België start een nieuwkomerstraject. Eén traject, dat alle huidige 
door elkaar heen lopende systemen (OCMW, inburgering, VDAB,..) bundelt en vervangt. 
In dit traject zitten een aantal vaste verplichtingen: Nederlandse les, maatschappelijke  
integratie en een traject naar werk en participatie. Deze verplichtingen worden op maat 
van de nieuwkomer ingevuld. We stappen af van de uitkering van het leefloon in de 
eerste drie jaar van een verblijf in België. In de plaats daarvan komt integratiesteun. Ook 
wanneer een nieuwkomer een andere uitkering ontvangt dan het leefloon,  
bijvoorbeeld een werkloosheidsuitkering, wordt het traject van de iintegratiesteun  
geactiveerd. Die heeft als doelstelling mensen te ondersteunen zodat ze zo snel mogelijk 
zelfstandig en volwaardig meedraaien. Om dat te bereiken, komen we los van het idee 
dat mensen eerst jaren Nederlands moeten leren voordat ze aan de slag kunnen en sti-
muleren zo veel mogelijk geïntegreerde trajecten. Een goede kennis van het Nederlands 
is absoluut prioritair, maar vaak leer je het best al doende. We laten mensen dus zoveel 
mogelijk meteen de handen uit de mouwen steken. Ook voor mensen voor wie werk nog 
niet meteen een optie is, kijken we naar vrijwilligerswerking of sociale tewerkstelling: het 
nieuwkomerstraject mag geen wachtkamer zijn voor je deelneemt aan de samenleving. 
Het is zelf een deelname aan de samenleving. Een versnelde activering. 
70
ASIEL, MIGRATIE & INTEGRATIE
Als we willen dat nieuwkomers kansen grijpen, moeten we die natuurlijk eerst voorzien. 
Dat gaat van een gratis aanbod van taallessen tot niveau B1, over kosteloze lessen maat-
schappelijke oriëntatie, tot laagdrempelige, niet-klassikale initiatieven, waar ook mensen 
waarvoor een schoolcontext niet het beste geschikt is om de taal te leren, meekunnen. 
Als we willen dat iedereen mee is, moeten we ook een aanbod bieden voor iedereen. 
Hetzelfde geldt voor de arbeids- en  woningmarkt. Nieuwkomers die alle inspanningen 
leveren, moeten ook eerlijke kansen krijgen. Wie telkens het deksel op de neus krijgt 
vanwege een anders klinkende naam, een accent, of een andere huidskleur, zal snel moe-
deloos worden. Inspanningen van de nieuwkomer gaan samen met inspanningen van de 
samenleving om drempels weg te werken om van integratie echt een succes te maken. 
Resoluties
152. Iedere nieuwkomer start met een met een gratis nieuwkomerstraject dat alle  
huidige door elkaar heen lopende systemen (OCMW, inburgering, VDAB, ....) 
bundelt en vervangt. Een traject met enkele verplichte ingrediënten: taallessen 
en een traject naar werk en participatie. Het aanbod wordt gediversifieerd en op 
maat gemaakt: iedereen moet mee kunnen. Nieuwkomers, oudkomers, jongeren 
en vrouwen met een migratieachtergrond – allemaal verdienen zij begeleiding op 
maat. 
153. Al doende Nederlands leren wordt sterk ondersteund. Ook buiten het klassieke 
inburgeringstraject. Hoe? Door veel meer vrijwillige taaloefenkansen. Door Ne-
derlands leren op de werkvloer te ondersteunen, bijvoorbeeld door taaldrempels 
te verlagen, door tijd te voorzien voor Nederlandse lessen, door coaches in te 
schakelen en een taal- en diversiteitsbeleid te faciliteren.  
154. Integratiesteun wordt de eerste drie jaar afhankelijk gemaakt van dit nieuw-
komerstraject. Om je deel te krijgen, moet je ook je deel doen. We splitsen dit 
traject af van het leefloon. De integratiedsteun zorgt voor een minimaal mens-
waardig inkomen zolang je zelf niet in staat bent dat te voorzien. 
155. We strijden voor een eerlijke samenleving die kansen geeft en die niet discrimi-
neert: of je kan slagen mag niet afhangen van je afkomst. Praktijktesten op de 
woon- en arbeidsmarkt zijn daarbij de sleutel. Samenleven is ook meer dan taal 
en werk alleen: we zorgen dat het beleid rond onderwijs, jeugd, sport, integratie 
en inburgering goed bij elkaar aansluit.
71
ASIEL, MIGRATIE & INTEGRATIE
05
KLIMAAT & ENERGIE
De strijd tegen klimaatverandering  
als noodzaak én kans
INLEIDING 
74
BETAALBARE ENERGIE VOOR IEDEREEN 
76
COLLECTIEF WONINGEN RENOVEREN 
78
NAAR EEN DUURZAME INDUSTRIE 
81
INVESTEREN IN DUURZAME ONDERNEMINGEN 
83
DUURZAME MOBILITEIT 
84
Verschuiven: van individuele naar collectieve oplossingen 
84
Verschonen: naar elektrisch transport 
85
Verminderen: bewuster verplaatsen 
85
DUURZAME LANDBOUW 
88
KLIMAATNEUTRALE ENERGIE 
88
Zonnepanelen op elk dak 
89
Windenergie voor iedereen 
90
Inzetten op technologie van de toekomst  
92
EEN STERKER ELEKTRICITEITSNET 
93
KLIMAAT & ENERGIE
De strijd tegen klimaatverandering als noodzaak  
én kans
INLEIDING
Voor Vooruit is de klimaatverandering één van de grootste uitdagingen van onze 
tijd. We hebben maar één planeet om op te leven. Als zij onherstelbare schade oploopt, 
verliezen we ons meest kostbare collectieve goed: een leefbare aarde. En de tijd om te 
handelen is nu. Want nu al bedreigt de klimaatverandering onze welvaart, onze veiligheid 
en ons toekomstperspectief.
Klimaatdoelstellingen zijn voor ons niet vrijblijvend. We steunen voluit de VN-afspraken 
om al het mogelijke te doen om de temperatuurstijging te beperken tot maximaal 1,5° C. 
Als je ziet dat je op een muur afrijdt, rem je af en draai je aan het stuur. 
We koesteren niet de illusie dat we met België of Vlaanderen alleen dit wereldwijde 
probleem kunnen oplossen. Als Europa en de rest van de wereld niet ook hun bijdrage 
leveren, komt het niet goed. Alleen met doorgedreven internationale samenwerking 
kunnen we deze klus klaren.
Maar dat is voor ons geen reden om te wachten op internationale actie. We kiezen om 
deel te zijn van de oplossing, niet van het probleem. Als klein, welvarend land dat nauw 
verbonden is met de hele Europese markt, hebben we alle hefbomen in handen om pio-
niers te zijn van de koolstofvrije economie van de toekomst. Voorloper zijn in de  wereld-
wijde energietransitie die eraan komt, is niet alleen juist maar ook verstandig. Hoe sneller 
wij overschakelen naar duurzame energie, des te groter onze toekomstige welvaart zal 
zijn.  
74
KLIMAAT & ENERGIE
Er is nog een reden om haast te maken met de transitie naar duurzame energie. We leven 
in een onstabiele wereld waarin grondstoffen als politiek wapen ingezet worden. Als land 
zonder eigen fossiele brandstoffen, hebben we dus alle belang bij duurzame energie van 
eigen bodem. Dat verschaft ons bevoorradingszekerheid en de garantie van betaalbare 
prijzen. Dat is goed voor de economie, goed voor de mensen en goed voor de welvaarts-
staat.
Wij met Vooruit zijn geen hysterische doemdenkers. We geloven niet dat we de ontwik-
keling en economische groei tot stilstand moeten brengen. Maar we geloven evenmin 
dat de vrije markt het probleem vanzelf zal oplossen. Of dat de verantwoordelijkheid voor 
de transitie bij individuele burgers gelegd moet worden. 
De omschakeling naar een duurzame samenleving en economie volbrengen we alleen 
als we de weg samen afleggen. Binnen een collectief kader dat ervoor zorgt dat iedereen 
mee kan. 
Dat geldt bij uitstek voor de grote infrastructuurinvesteringen en diensten, zoals elektri-
citeitsnetten, fietspaden of openbaar vervoer. Alleen met een collectieve aanpak kunnen 
de lasten én de lusten daarvan eerlijk verdeeld worden en kan ons klimaatbeleid een win-
win opleveren voor onze planeet, onze welvaart én onze toekomst.
05
75
KLIMAAT & ENERGIE
BETAALBARE ENERGIE VOOR IEDEREEN
We kregen de voorbije twee jaar te maken met extreem schommelende energie-
prijzen en soms torenhoge energiefacturen. Dat is erg pijnlijk, want we hebben natuurlijk 
allemaal energie nodig om ons te verwarmen, om te koken of de was te doen. Dat is geen 
luxe, dat is basis. Voor Vooruit is betaalbare energie voor alle gezinnen en alleenstaanden 
een absolute prioriteit. De energierekening mag mensen niet in de afgrond duwen.
Daarom heeft Vooruit in de federale regering de btw op energie verlaagd naar 6% en 
een basispakket van bijna 1000 euro voorzien. Om de meest kwetsbaren te beschermen, 
hebben we het sociaal tarief uitgebreid naar 1 miljoen huishoudens. Dit systeem heeft 
heel veel mensen tegen onbetaalbare rekeningen en armoede beschermd. Dat is voor 
ons heel belangrijk. Maar het systeem voelde voor mensen die nét niet onder het sociaal 
tarief vielen onrechtvaardig aan. De aanpak was te ‘zwart-wit’: ofwel heb je het sociaal 
tarief, ofwel niet. Het sociaal tarief moet daarom geleidelijk en progressiever. 
Het oude ‘alles of niets systeem’ maakt bovendien het verschil tussen werken en 
niet-werken kleiner. Werkende mensen die dankzij hun loon net te veel verdienen voor 
het sociaal tarief, moeten immers wel de volle energieprijs betalen. Daardoor verdwijnen 
hun extra inkomsten uit loon als sneeuw voor de zon. Dat willen wij niet met Vooruit. Wij 
willen dat werken loont en mensen daardoor gestimuleerd worden om te gaan werken. 
Ook om die reden moet voor ons het sociaal tarief getrapt zijn. Dankzij een eerlijker en 
progressiever sociaal tarief houden we energie betaalbaar voor iedereen. En blijven we 
werken aanmoedigen.
De meest duurzame manier om energie betaalbaar te houden is echter onze afhanke-
lijkheid van fossiele brandstoffen afbouwen. De voorbije twee jaar hebben aangetoond 
dat fossiele brandstoffen duur en onbetrouwbaar zijn.  Maar ook dat gezinnen en be-
drijven die een beroep konden doen op zelf geproduceerde hernieuwbare energie veel 
beter beschermd zijn tegen die extreme prijsschokken.  Niet voor niks was het plaatsen 
van zonnepanelen zelden zo populair als in 2022 – bij wie het zich kan veroorloven. Met 
goedkope hernieuwbare energie zorgen we voor een lage energiefactuur op korte én 
lange termijn. Door goedkope stroom uit zonnepanelen en windturbines te voorzien voor 
alle gezinnen en alleenstaanden, zorgen we voor een betaalbare energiefactuur voor 
iedereen.
76
KLIMAAT & ENERGIE
Resoluties 
156. We vervangen het ‘alles of niets sociaal tarief’ door een progressief sociaal tarief 
dat alle mensen bereikt die het nodig hebben. De benadeling van werkende men-
sen werken we zo weg.
157. We halen heffingen weg uit de elektriciteitsfactuur en maken zo warmtepom-
pen financieel aantrekkelijk.
158. We maken de energiemarkt transparanter door een eenvormige energiefactuur 
in te voeren. We maken dus  komaf met de wildgroei aan tariefformules. Op die 
manier kan de consument zijn factuur gemakkelijk vergelijken met andere aanbie-
dingen.
159. Iedereen moet  toegang hebben tot lokaal geproduceerde hernieuwbare  
energie. De overheid moet daar actief op inzetten en ervoor zorgen dat die  
goedkope stroom wordt gedeeld met burgers die zelf geen zonnepanelen  
kunnen leggen. 
77
KLIMAAT & ENERGIE
COLLECTIEF WONINGEN RENOVEREN
Een eenvoudige manier om uitstoot te verminderen, is minder energie verspillen 
bij de verwarming van huizen. Wanneer verspillen we energie? Als we onze woningen 
slecht isoleren en de warmte door ramen, kieren, deuren, muren en daken ontsnapt. Dan 
moeten we onze thermostaat hoger zetten dan nodig om niet te verkleumen van de kou.
Als je woning echt energiezuinig is, krijg je een Energie Prestatie Certificaat (EPC) label A. 
In Vlaanderen voldoet maar 5% van de woningen aan de voorwaarden om zo’n A-certifi-
caat te behalen. 95% van de woningen zou dus gerenoveerd moeten worden om ver-
spilling tegen te gaan. De woningen die het meest baat hebben bij zo’n renovatie, zijn de 
woningen van mensen met de laagste inkomens. Hun huizen zijn het slechtst geïsoleerd. 
Waardoor ze ook de hoogste uitstoot en de hoogste verwarmingskosten hebben. Maar 
ze hebben ook het minste geld om te renoveren. Een catch 22.
De individuele premies en renovatieleningen van de Vlaamse overheid helpen deze 
mensen niet. Die helpen je eigenlijk alleen als je zoveel geld hebt dat je een renovatie 
grotendeels uit eigen zak kunt betalen. Bijna de helft van de Vlaamse huiseigenaars heeft 
vandaag te weinig middelen om een grondige energierenovatie te betalen – zelfs met de 
renovatiepremies meegerekend. Die premies komen vandaag vooral terecht bij mensen 
die ook zonder subsidies een renovatie kunnen uitvoeren. De Vlaamse renovatiesteun 
bereikt dus de mensen die het nodig hebben niet. En de mensen die het niet echt nodig 
hebben wel. Van verspilling gesproken.
Vooruit stelt daarom voor om de renovatie van alle Vlaamse woningen collectief aan te 
pakken. Hoe dan? We laten netbeheerder Fluvius via groepsaankopen voordelig zon-
nepanelen, warmtepompen, dakisolatie en isolatie voor muren en vloeren aanschaffen. 
Fluvius schiet de investeringen voor die nodig zijn voor een grondige renovatie van een 
woning en organiseert ook de nodige verbouwing en installaties. De eindgebruiker 
betaalt de renovatie geleidelijk terug via de meter. Dat kost gezinnen en alleenstaanden 
niets, want zij betalen Fluvius terug via de winst die zij maken door uitgespaarde energie-
kosten. De afbetalingsperiode wordt zo gekozen dat het maandelijkse afbetalingsbedrag 
lager ligt dan het bedrag dat wordt uitgespaard aan energiekosten. Zo winnen de bewo-
ners ook nog aan koopkracht. 
78
KLIMAAT & ENERGIE
Dit systeem van prefinanciering door de netbeheerder en terugbetaling via de meter is 
een mooi voorbeeld van een win-win-win. Gezinnen en alleenstaanden winnen, want zij 
verspillen minder energie, hebben lagere energiekosten en maken zelfs ‘winst’ dankzij de 
energiebesparing. Ze zijn trouwens ook veel beter beschermd tegen de kou. Het klimaat 
wint ook, want er wordt veel minder energie verbruikt en dus ook minder CO2 uitgesto-
ten. En tot slot wint ook de hele economie. Want zo’n grootscheepse collectieve renova-
tie levert duizenden jobs op in de bouw en de sector van de duurzame energie. En geeft 
een boost aan de economie en de welvaartsstaat.
Onze ambitie is groot maar haalbaar: wij willen de komende 15 jaar 180.000 woningen per 
jaar renoveren. Zodat nog voor 2040 al onze woningen energiezuinig zijn.
In de tussentijd moedigen we verhuurders aan om de panden die zij verhuren – soms de 
slechtst geïsoleerde van al – te renoveren. Hoe? Via de fiscaliteit. We belasten voortaan 
de reële huurinkomsten (in plaats van het fictieve kadastraal inkomen) en voorzien tegelijk 
een superaftrek van 150% voor renovaties die de huurwoonst energiezuiniger maken. Zo 
voorzien we een impuls voor verhuurders om zelf het EPC label van hun pand op te krik-
ken. Parallel maken we het voor appartementbewoners gemakkelijker om energetische 
ingrepen door te voeren. 
79
KLIMAAT & ENERGIE
Resoluties 
160. We maken Vlaamse woningen collectief energiezuinig door Fluvius de  
renovatie (isolatie van daken, ramen, muren en vloeren, installatie van zonnepane-
len en warmtepompen) te laten organiseren en prefinancieren. De terugbetaling 
door de eindgebruiker gebeurt geleidelijk via de meter. We renoveren vanaf 2024 
15 jaar lang jaarlijks 180.000 woningen. Zodat in 2040 alle Vlaamse woningen 
energiezuinig zijn.
161. Een fiscale hervorming moet de lasten op arbeid verlagen en de globale belas-
tingdruk eerlijker verdelen. Daarom belasten we de reële huurinkomsten (met 
aftrek van werkelijke kosten) in de grondslag van de personenbelasting en voor-
zien we tijdelijk een fiscale aftrek van 150% voor investeringen die een huurpand 
energiezuiniger maken. Zo stimuleren we verhuurders om hun woningen duur-
zaam te renoveren en gaan we zwartwerk tegen. Om van de aftrek te kunnen 
genieten, mag de huurprijs de eerste 3 jaar slechts herzien worden met maximum 
de helft van het uitgespaarde energievoordeel.
162. We maken het voor appartementbewoners gemakkelijker om energetische 
ingrepen door te voeren door o.a. de beslissingsprocedures te vereenvoudigen, 
de benodigde meerderheden te verlagen en financiële mechanismen voor  
appartementsrenovaties te stimuleren.
163. Grootschalige renovaties vergen technisch geschoold personeel. Jongeren in 
STEM-opleidingen in het technisch en beroepsonderwijs zullen een sleutelrol 
vervullen in de klimaattransitie. We versterken het opleidingsaanbod met  
aandacht voor klimaat, zodat meer jongeren kiezen voor opleidingen die  
bijdragen aan een leefbare planeet. 
80
KLIMAAT & ENERGIE
NAAR EEN DUURZAME INDUSTRIE
Energie-intensieve sectoren als chemie, farmacie en metallurgie hebben tradi-
tioneel een groot aandeel in de Vlaamse industrie. We danken een groot deel van onze 
welvaart en werkgelegenheid aan die industriële activiteit.  Maar het zijn ook stuk voor 
stuk echte energieverslinders, die bovendien zeer afhankelijk zijn van geïmporteerde 
fossiele brandstoffen. 
De taak waar we voor staan is om onze industrie duurzaam te maken en in te schakelen 
in de klimaattransitie. Het Vlaamse industriebeleid bestaat vandaag echter uit een weinig 
strategische wirwar van bedrijfssubsidies, gratis uitstootrechten en fiscale voordelen 
ter waarde van miljarden euro’s. Aan al die ondersteuningsmaatregelen zijn nauwelijks 
klimaatvoorwaarden gekoppeld. Dat is voor bedrijven leuk op de korte termijn. Maar op 
lange termijn innoveert onze industrie daardoor te weinig in verduurzaming en dreigen 
we niet meer concurrentieel te zijn. 
We ontwikkelen een strategisch industriebeleid dat gericht is op duurzaamheid. Hoe? 
Door de ontwikkeling op eigen bodem van de duurzame oplossingen van vandaag (zon-
nepanelen, windturbines, warmtepompen en batterijen) en morgen (electrolysers, elek-
trische krakers en industriële warmtepompen) te ondersteunen met bedrijfssubsidies. Zo 
voorzien we onszelf van de nodige technologieën om de omslag te maken en vermijden 
we dat we te afhankelijk worden van bepaalde landen. Dit creëert toekomstgerichte jobs 
op eigen bodem en houdt welvaart hier. 
We moeten onze eigen duurzame industrie beschermen tegen goedkope producten die 
met hoge uitstoot in het buitenland geproduceerd zijn (denk bijvoorbeeld aan staal uit 
China). Hoe? Door op Europees niveau een gerichte invoertax te heffen aan de Europese 
buitengrenzen. Een grensheffing voor alle producten met een zware CO2-impact. Door 
de milieukosten van importproducten in de prijs op te nemen wordt bijvoorbeeld Chinees 
staal hier veel duurder. Zo worden onze duurzame Europese staalproducten beschermd 
én wordt de Chinese industrie aangemoedigd om ook ecologisch te produceren. Alleen 
zo kan zij immers de koolstof grensheffing ontlopen. 
81
KLIMAAT & ENERGIE
Resoluties
164. We ondersteunen onze industrie met een coherent  industriebeleid. Daarbij kop-
pelen we fiscale voordelen en subsidies aan afdwingbare klimaatvoorwaarden. 
Zo moedigen we onze industrie aan om snel duurzaam te worden.
165. We houden welvaart in eigen land door een industrie- en ondernemingsbeleid te 
voeren dat bedrijven ondersteunt om duurzame technologie op eigen bodem 
te ontwikkelen en in te zetten. 
166. Om de klimaattransitie op de werkvloer te doen slagen en ervoor te zorgen dat ze 
sociaal rechtvaardig is, wordt er met de sociale partners een nieuw sociaal pact 
gesloten.
167. Voor de grondstoffen die we niet zelf kunnen mijnen, verwerken of recycleren, 
gaan we duurzame wederkerige partnerschappen aan met betrouwbare en 
gelijkgestemde landen en ontwikkelingseconomieën. We vermijden daarbij grote 
afhankelijkheden van één partner.
168. Via Europese regels over ecodesign verplichten we de industrie om producten 
te ontwikkelen die gemakkelijk kunnen hergebruikt of gerecycleerd worden. Zo 
verlagen we  de nood aan nieuwe grondstoffen. Burgers moeten het recht op 
herstel terugkrijgen, eenvoudig aan vervangstukken of handleidingen geraken en 
geprogrammeerde veroudering moet worden verboden.
169. We ondersteunen de omschakeling van de industrie door noodzakelijke en 
broodnodige infrastructuur (denk aan de Ventilus hoogspanningskabels) snel te 
realiseren in plaats van eeuwigdurend getalm ten koste van ons klimaat en onze 
welvaart. 
170. Vanaf 2026 geldt een Europese koolstofgrensheffing voor bepaalde produc-
ten. We strijden voor een snelle uitbreiding van deze heffing. Dankzij die heffing 
beschermen we de concurrentiepositie van onze eigen (duurzame) industrie en 
motiveren we buitenlandse producenten om ook ecologisch te produceren.
171. In onze handelsakkoorden nemen we afdwingbare afspraken rond duurzaam-
heid, milieubescherming, mensen- en arbeidsrechten op. Als deze niet nageleefd 
worden, moeten sancties (zoals het intrekken van handelsvoordelen of gunstige 
tarieven) mogelijk zijn.
172. Voor een beperkt aantal sectoren die we moeilijk kunnen elektrificeren, zetten we 
in op groene gassen zoals waterstof.  
82
KLIMAAT & ENERGIE
We verzekeren de Belgische industrie van voldoende waterstof door te investeren 
in invoercapaciteit en door partnerschappen af te sluiten met diverse landen met 
een groot potentieel aan groene waterstof. 
INVESTEREN IN DUURZAME ONDERNEMINGEN
Vandaag zijn we veel te afhankelijk van dure, vervuilende energie uit onbetrouw-
bare landen. We hebben er dus alle belang bij de overschakeling naar goedkopere, 
duurzame energie van bij ons te versnellen. Hoe? Door volop te investeren in innovatieve 
ecologische bedrijven. Voor dat soort investeringen in ons algemeen belang, bestaan 
‘publieke investeringsmaatschappijen’ zoals de Federale Participatie en Investeringsmaat-
schappij (FPIM) en de ‘Participatie Maatschappij Vlaanderen’ (PMV). 
Vooruit wil dat onze publieke investeringsmaatschappijen volop investeren in toekomst-
gerichte, duurzame ondernemingen. Ook het werkingskader van de exportkrediet 
agentschappen, zoals Credendo, moet verduurzamen. Dat verleidt bovendien privé-in-
vesteerders om hun geld op dezelfde manier te beleggen. Zo ondersteunt de welvaarts-
staat privébedrijven bij de ontwikkeling van duurzame producten en diensten en versnelt 
zij de energietransitie. Dat hoort ook zo: een sterke welvaartsstaat heeft de opdracht om 
te investeren in de energie en economie van de toekomst. 
Resoluties 
173. De publieke investeringsmaatschappijen van Vlaanderen en België bouwen 
hun fossiele participaties af en investeren massaal in innovatieve en duurzame 
bedrijven om zo de energietransitie te versnellen. 
174. Exportkrediet Agentschap Credendo krijgt een transparant en duurzaam  
werkingskader zodat alleen nog duurzame projecten die onze sociale en arbeids-
voorwaarden respecteren ondersteuning krijgen in het buitenland.
175. We strijden voor een internationaal regelgevend kader om investeringen in  
fossiele energie uit te faseren en te verbieden tegen 2030. Private banken,  
verzekeringsmaatschappijen en pensioenfondsen worden aangemoedigd om al 
hun beleggingsportefeuilles te ‘decarboniseren’. Voor banken waarin de overheid 
ook aandeelhouder is, moet dit verplicht zijn.
176. De belastingen en bijdragen betaald door de financiële sector dienen sterker te 
worden gelinkt aan hun bijdrage aan de duurzame ontwikkeling van onze samen-
leving,  naast hun draagkracht en risicogevoeligheid.
83
KLIMAAT & ENERGIE
DUURZAME MOBILITEIT
Transport is één van de weinige sectoren waar de C02-uitstoot blijft stijgen. De 
uitstoot door auto’s, vrachtwagens en scheepvaart vertegenwoordigt in België ongeveer 
20% van de totale uitstoot. Wegvervoer is hierbij de grootste boosdoener. Het aantal 
voertuigkilometers blijft jaar na jaar toenemen. Berekeningen voorspellen dat er in 2040 
nog eens 20% vrachtwagens bij zullen komen. Los van de impact op ons klimaat en 
milieu, zal dit de files nog langer en de stilstand nog erger maken. 
In 2022 alleen al hebben het tijdverlies, extra brandstofverbruik en de bijkomende uitstoot 
van die files onze welvaartsstaat 4,8 miljard euro gekost. Vooruit wil verandering brengen 
in die stilstand via de drie V’s: verschuiven, verschonen en verminderen. Gezamenlijke 
problemen vragen gezamenlijke oplossingen. Oplossingen die ervoor zorgen dat bereik-
baarheid, duurzaamheid en betaalbaarheid centraal staan in ons mobiliteitsbeleid en dat 
de verantwoordelijkheid niet afgewenteld wordt op individuele burgers en gezinnen.
Verschuiven: van individuele naar collectieve oplossingen
In 2030 moet de helft van alle verplaatsingen op een duurzame manier gebeuren. Dat wil 
zeggen te voet, met de fiets, via het openbaar vervoer of met gedeelde mobiliteit. Hoe 
doen we dat? Door mensen betaalbare en toegankelijke alternatieven te bieden en door 
het goederenverkeer zoveel mogelijk van de autowegen af te krijgen. 
In de eerste plaats willen we werk maken van een performant en betrouwbaar openbaar 
vervoer. Het openbaar vervoer willen we na vele jaren stilstand en zelfs achteruitgang 
een elektroshock geven. Zwitserland toont dat het mogelijk is. Het openbaar vervoer is 
er perfect geïntegreerd, wat betekent dat reizigers naadloos kunnen overstappen tussen 
treinen, bussen, trams en boten. Er zijn ook uitgebreide aansluitingen met fietspaden en 
wandelroutes, om de mobiliteit van reizigers te vergemakkelijken. Maar ook hier bij ons 
kan het: de stad Brussel heeft uitstekend openbaar vervoer met een hoge bezettings-
graad, hoge klantentevredenheid en lage prijzen. Het geheim: investeringen in infrastruc-
tuur, vlotte doorstroming en een uitgebreid en gebiedsdekkend aanbod van de hoogste 
kwaliteit. Betaalbaar en toegankelijk voor iedereen. Buitenlandse voorbeelden tonen aan 
dat de vrije markt hier niet in slaagt. Voor Vooruit is openbaar vervoer een publieke dienst 
en een basisrecht.  
Een andere collectieve maatregel om de uitstoot van auto’s te verlagen, zijn investeringen 
in fietspaden. Steeds meer mensen kiezen ervoor te pendelen met het meest gezonde 
en duurzame transportmiddel dat er is: de fiets. Dat willen we verder aanmoedigen. Hoe? 
Door de komende tien jaar de investeringen in brede en veilige fietspaden te verdubbelen, 
de procedures te versnellen en de realisatiegraad te verhogen. Zo kunnen we de fietsre-
volutie die in Vlaanderen al volop bezig is, verderzetten. 
84
KLIMAAT & ENERGIE
Ook alle vormen van deelmobiliteit zoals deelfietsen en deelwagens moedigen we aan. 
Het bezit van een eigen wagen, die gemiddeld 95% van de tijd stilstaat, kost gezinnen 
handenvol geld. Die wagens nemen ook nog eens gigantisch veel publieke ruimte in. 
Gedeelde mobiliteit is de ideale oplossing: voorhanden wanneer je het nodig hebt, alleen 
kosten voor werkelijk gebruik en geen parkeerproblemen meer  in steden.  
Om meer vrachtwagens van onze autosnelwegen te krijgen, nemen we gerichte maat-
regelen. Wat doen we? We maken het aanbod van het goederenverkeer per spoor en 
water veel ruimer en aantrekkelijker en halen zo miljoenen vrachtwagens van de weg af. 
We zorgen dat de overgebleven vrachtwagens snel uitstootvrij worden. In onze steden 
zorgen we dat de leveringen van pakjes aan huis en bediening van winkels en supermark-
ten gebeuren met elektrische bestel- of vrachtwagens of per (bak)fiets. We mikken dus 
op zero-emissie in de stadslogistiek. 
Verschonen: naar elektrisch transport
We omarmen de transitie naar zero-emissie transport. Vanaf 2035 mogen er in heel de 
Europese Unie geen nieuwe diesel- en benzinewagens meer verkocht worden. We willen 
die deadline niet afwachten en gaan voor een versnelde elektrificatie van ons personen-
wagenpark, vrachtwagenpark en de vloot van ons openbaar vervoer. Om die versnelling 
mogelijk te maken, zorgen we voor minstens 35.000 publieke laadpunten tegen 2025 en 
mikken daarna op minstens 1 laadpunt per 10 elektrische wagens. Als overheid kopen we 
alleen nog elektrische bussen voor ons openbaar vervoer. En ook hier kan deelmobiliteit 
het gebruik van dure, elektrische wagens beschikbaar maken voor veel gezinnen.
We moedigen transportbedrijven via fiscale maatregelen aan om hun voertuigenpark 
versneld te elektrificeren. Dat betekent een hervorming van de kilometerheffing zodat die 
echt positieve effecten heeft op het klimaat en het uitfaseren van de professionele diesel.
Verminderen: bewuster verplaatsen
We zijn wereldkampioen filerijden en verliezen door al die stilstand miljarden euro’s per 
jaar. Enkel massaal overschakelen op elektrische wagens, lost dit probleem niet op. De 
verschuiving naar duurzame verplaatsingen (openbaar vervoer, fiets, te voet) is één op-
lossing, maar er is nog een andere: ons aantal verplaatsingen over de weg verminderen. 
Door het huidige systeem van salariswagens en tankkaarten als alternatieve verloning, 
subsidiëren we massaal de uitstoot en files op onze wegen. Dat is niet langer houdbaar. 
Daarom zorgen we er via een fiscale hervorming voor dat de lasten op arbeid dalen en 
dat werken meer loont. Zo kunnen we het systeem van salariswagens en tankkaarten 
afbouwen en stopzetten. 
85
KLIMAAT & ENERGIE
Een andere manier om het aantal verplaatsingen te verminderen, is telewerk aanmoedi-
gen. Mensen die thuiswerken staan niet in de file, dat heeft de periode tijdens de co-
ronapandemie ons duidelijk gemaakt. Door van telewerk een recht voor werknemers te 
maken, in plaats van een gunst van de werkgever, kunnen we het aantal thuiswerkdagen 
in ons land fors verhogen en de files verminderen. 
We verminderen de impact die luchtvaart heeft op het klimaat door resoluut te kiezen 
voor meer en betere hogesnelheidsverbindingen via het spoor binnen Europa en via een 
logischer beprijzing van vervoer per vliegtuig. Daarbij viseren we vooral  frequent flyers en 
mensen die met privéjets rondvliegen. 
Resoluties
177. We geven een elektroshock aan ons openbaar vervoer. We breiden het aanbod 
uit, we maken het stipter, comfortabeler, sneller, toegankelijker en betaalbaarder. 
Openbaar vervoer moet hét aantrekkelijke alternatief worden voor de auto.
178. We voorzien een nachtaanbod voor trein, tram en bus.
179. We voorzien een Combi-ticket en een Combi-abonnement: een goedkoop 
vervoerbewijs dat geldig is op alle vormen van openbaar vervoer in ons land. Trein, 
tram, bus en openbare deelfietsen. Zo geraak je gemakkelijk en goedkoop waar 
je wilt met het openbaar vervoer.
180. Voor -25 jarigen maken we openbaar vervoer gratis.
181. We verdubbelen de investeringen in fietsinfrastructuur en versnellen zo de  
fietsrevolutie. 
182. Het subsidiëren van wagens kost de samenleving veel geld. Het leidt tot enorme 
files, massale uitstoot en economisch verlies. Het is een gevolg van te hoge lasten 
op arbeid. Een fiscale hervorming zorgt dat mensen meer nettoloon overhouden. 
Zo betalen we mensen in euro’s ipv auto’s.
86
KLIMAAT & ENERGIE
183. Voor goederenvervoer over lange afstand zetten we in op transport via spoor 
en water. We zetten in op alternatieve brandstoffen en walstroom voor schepen 
en streven naar een verdubbeling van het aandeel goederenvervoer via het spoor 
tegen 2030. Ook wat nog over de weg gaat, moet versneld emissievrij worden 
gemaakt. We gebruiken de kilometerheffing voor vrachtwagens als instrument 
om vervoerders te begeleiden in hun transitie naar emissievrij rijden. Dat doen we 
door de uitrol van (snel)laadinfrastructuur op depots en op vrachtwagenparkings 
en van infrastructuur voor rijdend laden op de hoofdassen van het snelwegennet.
184. We trekken volop de kaart van een Europees spoornetwerk als alternatief voor 
korte afstandsvluchten. We verbieden vluchten tussen luchthavens in België en 
stellen een verbod in op korte afstandsvluchten binnen de Europese Unie.
87
KLIMAAT & ENERGIE
DUURZAME LANDBOUW
Om onze klimaatdoelstellingen te bereiken, moeten we overstappen naar een 
duurzaam landbouwmodel dat minder broeikasgassen uitstoot. Hoe doen we dat? We 
zorgen voor een grondige hervorming van ons huidige model van intensieve veeteelt en 
energieverslindende serreteelt. Subsidies en investeringssteun die naar de landbouw 
gaan, moeten gekoppeld worden aan milieu- en klimaatdoelen. We zorgen ervoor dat 
landbouwers op een duurzame manier voedsel kunnen produceren door veeteelt op een 
kleinere schaal te organiseren en maximaal in te zetten op nieuwe technologie. We redu-
ceren het aantal nutriëntenemissierechten zodat de veestapel geleidelijk krimpt. Daar-
naast ondersteunen we landbouwbedrijven nog meer wanneer ze hun klimaatimpact wil-
len beperken en geven we geen steun meer aan bedrijven met een grote klimaatimpact. 
Resoluties
185. We verminderen de uitstoot van broeikasgassen in de landbouwsector en 
ondersteunen de overstap naar een duurzaam landbouwmodel door maximaal 
in te zetten op innovatie, reconversie van veeteeltbedrijven en de afbouw van de 
veestapel. Dit doen we door:
a. 
De uitstootrechten van veehouders te beperken. We geven geen investe-
ringssteun meer aan landbouwers met een grote klimaatimpact doordat ze 
bijvoorbeeld veevoeder importeren (ten koste van het Amazonewoud) en 
vlees produceren om het daarna te exporteren. 
b. 
Deze investeringssteun zetten we maximaal in voor investeringen die de uit-
stoot van broeikasgassen bij landbouwbedrijven beperken en investeringen 
om de overstap naar duurzame landbouw te ondersteunen.
KLIMAATNEUTRALE ENERGIE
Verwarming, transport en industrie elektrificeren maakt onze energie goedkoper 
en onze economie minder afhankelijk van buitenlandse grondstoffen. Maar vooral als die 
elektriciteit zonder fossiele brandstoffen en dus zonder uitstoot van CO2 geproduceerd 
wordt. De stroom die door onze elektriciteitsdraden stroomt, moet duurzaam opgewekt 
worden. Hoe doen we dat?
88
KLIMAAT & ENERGIE
Zonnepanelen op elk dak
Doordat zonnepanelen vandaag veel goedkoper geworden zijn, is elektriciteit uit zonne- 
energie vandaag veruit de goedkoopste bron van energie (samen met energie uit wind). 
Aan de huidige energieprijzen verdien je zonnepanelen heel snel terug. 
Toch ligt er vandaag maar op 8% van de Vlaamse daken zonnepanelen! 92% van het totale 
potentieel van zonnepanelen is onbenut in Vlaanderen. Dat enorme potentieel willen wij 
met Vooruit aanboren.
Voor een stuk doen we dat door de Vlaamse huizen collectief te renoveren. Om mensen 
ook de kans te geven sneller te gaan dan die collectieve renovatie (180.000 woningen 
per jaar), willen we zonnepanelen financieel toegankelijker maken voor alle gezinnen en 
alleenstaanden. Vandaag is dat nog niet zo: zonnepanelen vragen nog altijd een investe-
ring die te hoog is voor veel mensen. We zorgen voor een specifiek consumentenkrediet 
voor zonnepanelen: een krediet dat mensen kunnen terugbetalen met de winsten die ze 
boeken door hun goedkopere zonne-energie. Daarbovenop ontzorgen we mensen door 
parallel een collectieve uitrol van zonnepanelen te organiseren en de investering voor te 
financieren.
Om het potentieel van zonne-energie helemaal waar te maken, installeren we zonne-
panelen op alle geschikte Vlaamse daken – of het nu huizen zijn, scholen, winkelcentra, 
fabrieken of appartementsgebouwen. Geen dak laten we onbenut om duurzame stroom 
op te wekken.
Resoluties 
186. We voorzien speciale consumentenkredieten voor het leggen van zonne- 
panelen. Mensen kunnen deze terugbetalen met het geld dat ze terugverdienen 
met hun goedkope stroom uit zonnepanelen. Zo wordt het leggen van zonne- 
panelen ineens mogelijk voor een heel grote groep.
187. De overheid organiseert en financiert de installatie van zonnepanelen op elk 
geschikt dak. De terugbetalingstermijn leggen we hoger dan de terugverdientijd 
waardoor gezinnen meteen aan koopkracht winnen.
188. We zorgen als overheid dat ook gebouwen zonder permanente bewoning (scho-
len, sporthallen, bedrijven etc.) bedekt worden met (coöperatieve) zonnepanelen. 
Zo krijgen burgers die zelf geen zonnepanelen kunnen installeren toegang tot 
goedkope stroom.
89
KLIMAAT & ENERGIE
Windenergie voor iedereen
In Vlaanderen zijn er nog grote mogelijkheden voor windenergie op het land. Jammer 
genoeg vormen de Vlaamse vergunningsprocedures een grote hinderpaal. Die zijn traag 
en onzeker. Dat willen wij anders. Het opwekken van goedkope en duurzame elektriciteit 
uit windenergie moet gestimuleerd worden door de overheid, niet vertraagd. De wetge-
ving moet ook garanderen dat omwonende gezinnen en alleenstaanden maximaal mee 
kunnen profiteren van de goedkope elektriciteit uit windturbines. Zo verhogen we de 
steun voor windturbines.
Ook op zee liggen er nog grote kansen voor meer windturbines. We zijn nu al een voor-
loper in offshore windenergie en we willen dat zo houden. Hoe? Door ook Belgische 
windturbines te bouwen op plekken buiten onze eigen exclusieve economische zone in 
samenwerking met andere landen zoals Nederland, Duitsland en Denemarken. Zo kan 
wind maximaal bijdragen tot de energievoorziening in ons land.
90
KLIMAAT & ENERGIE
Resoluties
189. Door de wetgeving en de vergunningsprocedures beter en sneller te maken, 
zorgen we dat windturbines op geschikte plaatsen sneller gezet kunnen worden. 
Door een beter ruimtelijk ordeningsbeleid zorgen we dat er in de toekomst meer 
windturbines gerealiseerd kunnen worden.
190. We zorgen dat omwonenden maximaal kunnen profiteren van de goedkope 
energie opgewekt door windturbines in hun buurt. 
191. Samen met Nederland, Duitsland en Denemarken realiseren we windturbinepar-
ken op zee die tegen 2030 65 gigawatt aan land brengen.
91
KLIMAAT & ENERGIE
Inzetten op technologie van de toekomst 
Vandaag beschikken we nog over onvoldoende hernieuwbare energie om alle bestaande 
kerncentrales te sluiten. Daarom houden we de jongste kerncentrales in bedrijf zolang die 
een nuttige rol kunnen vervullen voor ons energiesysteem.
Een energiesysteem gebaseerd op hernieuwbare energie is voor de toekomst echter 
zonder enige twijfel de beste garantie voor betaalbare en lokaal geproduceerde energie. 
Zo’n systeem heeft nood aan productiecapaciteit die flexibel kan ingezet worden om 
de wisselende productie van wind- en zonne- energie op te vangen. Die flexibiliteit kan 
enerzijds worden geboden door de afnemers van energie: bedrijven en gezinnen zullen 
vooral elektriciteit gebruiken op momenten met veel (goedkope) hernieuwbare productie. 
Anderzijds is er nood aan stuurbare productiecapaciteit die snel kan op- en afschakelen 
om momenten met weinig hernieuwbare energie op te vangen. Door de razendsnelle 
technologische evolutie is het vandaag niet te voorspellen welke technologie (of mix van 
technologieën) uiteindelijk het meest optimaal zal zijn om die momenten van weinig zon 
en wind op te vangen. We bekijken daarom op een pragmatische manier alle technolo-
gieën die kunnen bijdragen aan het energiesysteem van de toekomst: batterijen, ther-
mische opslag, elektrolysers (waterstof), of kernenergie (SMR). Kostprijs, duurzaamheid, 
veiligheid en reële bruikbaarheid zijn voor ons de criteria die moeten bepalen hoe het 
uiteindelijke model er zal uitzien.
Resoluties
192. We houden Doel 4 en Tihange 3 tien jaar langer in bedrijf om op korte termijn 
energiezekerheid te garanderen. We evalueren tijdig welke rol deze centrales 
nadien nog in de energietransitie kunnen vervullen. 
193. We zijn pragmatisch en investeren in alle nieuwe (digitale) technologieën die een 
bijdrage kunnen leveren aan een klimaatneutraal energiesysteem, op voorwaar-
de dat ze veilig, duurzaam en betaalbaar zijn. 
92
KLIMAAT & ENERGIE
EEN STERKER ELEKTRICITEITSNET
Als we veel meer dingen elektrisch gaan doen, moet ons elektriciteitsnet een stuk sterker 
worden. Om dat te bereiken, investeren we fors in ons hoogspannings- en laagspan-
ningsnet. Door onze bestaande kabels te versterken, kunnen we veel meer windenergie 
van zee aan land brengen en meer connecties maken met het buitenland. Door ons 
elektriciteitsnet te boosten, maken we plaats voor duurzame en goedkope hernieuwbare 
energie en voor elektrische wagens. Elke investering in het net levert een veelvoud op aan 
goedkope energie. Collectieve netinvesteringen voorkomen dat gezinnen dure ingrepen 
moeten doen om hun verbruik te spreiden. Om te zorgen dat daar de nodige financiële 
middelen voor zijn, moeten ook de Vlaamse en federale overheden in het beheer van de 
netten stappen. Nu is dat vooral een zaak van gemeenten en intercommunales.
Resoluties
194. De Vlaamse en federale overheid stappen in de netinfrastructuur om het publieke 
eigenaarschap ervan te verankeren. 
195. De netbeheerders maken de komende 10 jaar het laagspanningsnet en hoog-
spanningsnet klaar voor hernieuwbare energie en elektrificatie. Zij doen 
daarvoor al de noodzakelijke investeringen. Dit is de basis voor onze duurzame 
samenleving van de toekomst.
93
KLIMAAT & ENERGIE
06
BEGROTING  ECONOMIE
Globaal plan voor een gezonde begroting en  
een economie die werkt voor iedereen
GLOBAAL PLAN VOOR DE TOEKOMST 
96
INVESTEREN IN DE TOEKOMST 
98
PRODUCTIVITEIT EN COMPETITIVITEIT VAN ONZE ECONOMIE 
100
IEDEREEN AAN HET WERK – IEDEREEN EEN GOEDE JOB 
105
MEER BESTUURSKRACHT 
108
EERLIJKE BELASTINGEN 
110
TERUGDRINGEN VAN DE ONGELIJKHEID 
112
BEGROTING & ECONOMIE
Globaal plan voor een gezonde begroting en een 
economie die werkt voor iedereen
GLOBAAL PLAN VOOR DE TOEKOMST
Vooruit staat voor een sterke welvaartsstaat. Een welvaartsstaat die in staat is 
de koopkracht en gezondheid van zijn burgers te beschermen, de ongelijkheid terug te 
dringen en gelijke kansen te garanderen. Om die welvaartsstaat op lange termijn te be-
houden en vervolmaken, is een gezonde begroting noodzakelijk. Dat is geen doel op zich, 
wel een middel om onze welvaart en ons welzijn te kunnen verzekeren. Alleen met een 
gezonde begroting kunnen we blijven garanderen dat de welvaartsstaat de dingen doet 
die wij belangrijk vinden: mensen beschermen en voorzien van de beste zorg, investeren 
in het beste onderwijs voor onze kinderen en waarborgen dat alle mensen een zorgeloze 
oude dag kunnen beleven. 
Vandaag is de begroting niet gezond en dat dreigt onze welvaartsstaat te ondergraven. 
De rentelasten nemen toe van 8 miljard in 2022 tot 18 miljard in 2028. In dezelfde pe-
riode neemt de kost van de vergrijzing toe met bijna 6 miljard. Als we niets doen, komt 
de financiering van de welvaartsstaat onder druk. De oplossing daarvoor is niet om de 
welvaartsstaat kapot te besparen, de overheid te verzwakken en gezinnen te verarmen. 
Integendeel, op lange termijn zet dat net meer druk op de begroting. We hebben een 
globaal plan voor de toekomst nodig. Een gedurfd plan dat verder kijkt dan de begroting 
van volgend jaar en dat ons land klaarmaakt voor de toekomst. 
Dit plan moet gericht zijn op meer en betere economische groei. Groei die de grenzen 
van onze planeet en ons milieu respecteert. Hoe zorg je ervoor dat we meer en beter 
groeien? Door hervormingen die de productiviteit en competitiviteit van onze economie 
versterken. Door hervormingen die ervoor zorgen dat meer mensen aan het werk zijn 
en dat ook willen blijven. Door meer productieve investeringen. En door meer bestuurs-
kracht te ontwikkelen voor een sterkere en efficiëntere overheid. 
Maar evengoed moet het globaal plan zorgen voor een eerlijke verdeling van de gecre-
eerde welvaart. Een herverdeling die ervoor zorgt dat de koopkracht van gezinnen erop 
vooruit gaat en de ongelijkheid afneemt. Hogere lonen, betere sociale bescherming en 
minder ongelijkheid zijn essentiële ingrediënten van ons recept voor meer groei en een 
gezonde begroting. Een eerlijke bijdrage van burgers met grote vermogens en van multi-
nationals met hoge winsten is ook zo’n onmisbaar ingrediënt. 
96
BEGROTING & ECONOMIE
Resoluties
196. Vooruit wil de welvaartsstaat versterken. Daar hebben we een gezonde begro-
ting voor nodig. Daarmee kunnen we vandaag en morgen uw koopkracht en 
gezondheid beschermen én de ongelijkheid terugdringen. Daarom willen we 
tegen het einde van de volgende legislatuur de lopende uitgaven en inkomsten in 
evenwicht brengen en zo de overheidsschuld stabiliseren tegen 2030. Daarna 
begint de afbouw.  
197. Om de begroting gezond te maken is een globaal plan voor de toekomst nodig. 
Daarmee streven we in de eerste plaats naar meer en betere groei. Dat doen we 
door meer mensen aan het werk in werkbare jobs, door iedereen eerlijk te laten 
bijdragen, door een hogere productiviteit en meer investeringen in onderwijs, 
onderzoek en innovatie. De overheid moet ook streng naar haar eigen uitgaven 
kijken, zoals naar de forse en groeiende bedrijfssubsidies. Enkel waar die voor 
meer welvaart zorgen, zijn die te verantwoorden.
06
97
BEGROTING & ECONOMIE
INVESTEREN IN DE TOEKOMST
België, Vlaanderen en Brussel hebben te weinig geïnvesteerd in de toekomst. Kijk 
maar naar onze scholen, wegen en stations: ze zijn vaak onderkomen en van slechte kwa-
liteit. Nochtans is de sociale en economische infrastructuur het hart van onze welvaarts-
staat. Als we toelaten dat onze infrastructuur verkommert, ondergraven we onze welvaart. 
Op korte termijn is er dan wel  bespaard, maar op lange termijn zorgt die onderinvestering 
voor nog veel grotere gaten in de begroting. Om onze welvaartsstaat voor de toekomst te 
versterken, zijn massieve investeringen noodzakelijk. 
Het investeringsoffensief dat Vooruit wil doen, begint bij onze kinderen en jongeren. De 
eerste levensjaren zijn de belangrijkste. Telkens wanneer 1 euro  wordt geïnvesteerd 
in kinderopvang en basisonderwijs levert dat op termijn een rendement van 10 tot 15 
euro op. De sociale voordelen – in de vorm van een hogere economische groei, minder 
armoede, minder criminaliteit en meer gezonde levensjaren – zijn indrukwekkend. Toch 
geven we per leerling veel minder uit aan kleuter- en basisonderwijs dan onze buurlanden. 
Bij kinderopvang zijn de tekorten zelfs nog nijpender. Dat is politieke en economische 
dwaasheid. Vooruit wil daar verandering in brengen. 
We willen onze energievoorziening en onze mobiliteit klimaatneutraal maken. We willen 
van België een industriële koploper maken in koolstofvrije energievoorziening. Daarom 
investeren we massaal in zonne- en windenergie en in de energie-infrastructuur van de 
toekomst. We renoveren alle woningen en gebouwen (isolatie, zonnepanelen, warmte-
pompen…) om ze klimaatneutraal te maken. We zetten in op verschillende vormen van 
koolstofvrije energieproductie en technologische ontwikkelingen zoals het opvangen en 
hergebruiken van koolstof. 
De komende tien jaar zal dus in het teken staan van een enorme  renovatie-inspanning 
en van collectieve investeringen in duurzame energie en transport. Die zijn nodig om ons 
voor te bereiden op een klimaatneutrale toekomst. Maar zij zullen ons tegelijk helpen 
om  beter te wonen, beter te leven, onze koopkracht te versterken en de ongelijkheid 
terug te dringen. Hoe? We zetten in op een robuuster elektriciteitsnet waar iedereen van 
profiteert (en niet alleen mensen die met de nieuwste technologische snufjes hun ener-
gievraag kunnen afstemmen op de energieprijs per minuut, zoals vandaag nog het geval 
is). Elk jaar willen we 180.000 woningen isoleren en voorzien van zonnepanelen. Met een 
beleid van premies gaan we er niet komen: die komen vooral terecht bij mensen die al 
het geld hebben om te renoveren. We zetten in op een collectieve aanpak, waarbij we de 
renovatie prefinancieren en terugbetalen uit de energiebesparing. 
98
BEGROTING & ECONOMIE
De files op onze wegen kosten ons jaarlijks 4 miljard euro aan verloren werkuren en 
milieu- en gezondheidskosten. De impact op onze welvaart en ons welzijn is dus enorm. 
De voorbije jaren namen gelukkig steeds meer mensen de fiets naar het werk, daartoe 
aangespoord door meer investeringen in goede fietspaden. Die inspanning moet worden 
verdergezet en uitgebreid. Maar dat zal niet volstaan om mensen uit de auto te krijgen. 
De eerste opdracht is daarom het herstel van het vertrouwen in het openbaar vervoer: 
mensen moeten er weer op kunnen rekenen dat hun bus of trein hen stipt ter bestem-
ming brengt. 
Resoluties
198. Vooruit maakt een einde aan decennia van onderinvestering in scholen, openbaar 
vervoer en energie. Daarom verhogen we het niveau van de (publieke)  
investeringen met 1% BBP. We investeren eerst en vooral in de toekomst van 
onze kenniseconomie: in kinderopvang, kleuter- en basisonderwijs. Ons onder-
wijs moet opnieuw het beste van Europa worden! Daarnaast moeten we in de 
komende jaren ons vervoer en onze energieproductie proper maken. Tegelijk 
moeten we onze (mobiliteits)infrastructuur klaarmaken voor de toekomst en onze 
huizen wijk per wijk renoveren.
199. De Europese begrotingsregels staan momenteel grote investeringen van de lid-
staten in de weg en leggen een hypotheek op de sociale bescherming. Vooruit wil 
de regels zo hervormen dat ze investeringen stimuleren zonder tot sociale afbraak 
te leiden. De regels moeten daarom op een nieuwe  manier rekening houden met 
sociale en duurzame investeringen.
200. De Europese begrotingsregels moeten rekening houden met de Europese Pijler 
voor Sociale rechten en de doelen die daarin vastgelegd werden rond armoe-
devermindering, het creëren van kwalitatieve jobs en goed opgeleide werken-
den. De begrotingsregels moeten de realisatie van duurzame en sociale doelen 
faciliteren en niet hinderen. Een terugkeer naar de strikte begrotingsdogma’s is 
uit den boze; sociale investeringen zijn cruciaal voor onze welvaartsstaat en de 
begrotingsregels moeten dit reflecteren.
201. Vooruit wil dat het SURE-mechanisme, opgericht om lidstaten te ondersteunen 
die plots geconfronteerd worden met een enorme toename van de werkloosheid, 
een permanent karakter krijgt. Zo organiseren we solidariteit tussen lidstaten, ver-
zekeren we dat lidstaten een plotse stijging in werkloosheidsuitkeringen kunnen 
dragen en beschermen we het inkomen van gezinnen in crisistijden.
99
BEGROTING & ECONOMIE
202. Investeringen plannen is onmogelijk als het vergunningsproces telkens in de 
soep draait. De nodige inspraak van burgers mag er niet toe leiden dat de uitrol 
van hernieuwbare energie onmogelijk wordt. We brengen de maximale duurtijd 
voor de toekenning van een vergunning voor duurzame industriële projecten 
terug naar maximaal 18 maanden. Dat is in lijn met de voorstellen van de Europe-
se Commissie. Voor projecten van strategisch belang voor de energietransitie 
wordt dit 12 maanden.
PRODUCTIVITEIT EN COMPETITIVITEIT VAN ONZE ECONOMIE
De gezondheid van een sociale markteconomie, zoals de onze, hangt af van de 
samenwerking tussen de overheid, werkgevers en werknemers. Een sterke overheid 
voorziet publieke goederen en organiseert sociale bescherming. Ze bepaalt het kader 
waarbinnen werkgevers en werknemers werken, zodat privébelangen worden verzoend 
met het algemeen belang. Via eerlijke en progressieve belastingen zorgt ze voor her-
verdeling zodat de ongelijkheid kleiner wordt. Dat progressieve systeem werkt bij ons 
redelijk goed, maar het kan nog zoveel beter. De fiscaliteit is door de jaren heen scheef-
gegroeid. Verschillende soorten inkomsten uit vermogen worden niet of veel minder be-
last dan arbeid (meerwaarden op aandelen, huurinkomsten). Dat zorgt ervoor dat inves-
teringsbeslissingen worden vertekend. Bedrijven investeren waar de  fiscaliteit gunstiger 
is in plaats van (zoals het hoort) waar de investeringen het productiefste zijn. Bovendien 
is er sprake van oneerlijke concurrentie, aangezien multinationals erin slagen om minder 
belastingen te betalen dan lokale ondernemingen. Onze Vlaamse KMO’s zijn de dupe.
Om een sociale markteconomie duurzaam te laten groeien, heb je  een sterke concurren-
tiewaakhond nodig. Die waakt erover dat er geen monopolies ontstaan of prijsafspraken 
gemaakt worden in het nadeel van de consument. Tegelijk moet de overheid instaan voor 
de controle op oneerlijke marktpraktijken en voor doeltreffende consumentenbescher-
ming. Sterke vakbonden zorgen er dan weer voor dat scherpe concurrentie tussen bedrij-
ven niet ten koste gaat van de rechten van werknemers en zich vertaalt in meer collectie-
ve welvaart. In een goed draaiende sociale markteconomie worden investeringen geleid 
naar de plaats waar ze het productiefste zijn.  Alleen zo kunnen bedrijven internationaal 
competitief zijn op basis van kwaliteit en innovatie. En alleen zo functioneert een markt in 
het belang van iedereen. 
Een goed functionerende sociale markteconomie is het fundament waarop de Belgische 
welvaartsstaat is gebouwd. België is een erg innovatief land en produceert enorm veel 
welvaart. Maar vandaag ondermijnt een kleine krans van heel grote bedrijven die welvaart. 
Banken en verzekeringsondernemingen maar ook bedrijven in de energiesector, telecom 
en professionele diensten hebben een gigantische marktmacht vergaard. Vandaag slagen 
ze erin prijzen te vragen die veel en veel hoger liggen dan hun kosten. Dat wakkert de 
100
BEGROTING & ECONOMIE
inflatie aan. En zo krijgen mensen buitensporige energiefacturen, betalen ze te veel rente 
op hun lening en veel te veel kosten aan de notaris bij de aankoop van hun woning. 
Terwijl die enorme winsten in de zakken van enkelen belanden, verliest de samenleving 
als geheel welvaart, jobs en koopkracht. Daarnaast slagen die weinige bedrijven er vaak 
in veel minder belastingen te betalen dan onze KMO’s. Dat is oneerlijke concurrentie. 
De regels op de markt zorgen er bovendien voor dat innovatieve start-ups en scale-ups 
moeilijk marktaandeel kunnen veroveren en financiering kunnen krijgen, terwijl oude, 
weinig productieve bedrijven hun marktaandelen kunnen afschermen. 
Vooruit wil een einde maken aan de almacht van die schare van heel grote bedrijven en 
het volledige potentieel van onze sociale markteconomie opnieuw waarmaken. We bre-
ken de marktmacht van deze grote ondernemingen. Dat is goed voor de koopkracht van 
de mensen, goed voor onze ondernemingen en KMO’s en goed voor onze collectieve 
welvaart.
Administratie en paperassen mogen bedrijven en zelfstandigen niet langer verhinde-
ren zich te focussen op hun werk. Ondernemers en zelfstandigen verliezen in ons land 
jaarlijks meer dan 4 miljard euro door de complexiteit van de fiscale regelgeving. Daar-
enboven verliezen ze meer dan 6 miljard euro per jaar door het sturen van papieren en 
simpele digitale facturen in PDF. Door maximaal te automatiseren, te vereenvoudigen en 
te digitaliseren kunnen we ondernemingen ontlasten. Dat verhoogt de productiviteit en 
de welvaart. 
De sterke groei van online aankopen zorgt voor groot comfort voor de consument en ook 
voor kansen voor ondernemers. Het potentieel is enorm. Maar er ontstaat ook een hoop 
bijkomend transport en verkeer dat schadelijk is voor het milieu en voor de leefbaarheid 
van dorpen en steden. Bovendien is sociale dumping bij leveringsbedrijven geen uitzon-
dering. Daar komt nog eens bij dat onze KMO’s moeilijk kunnen concurreren met gigan-
ten als Amazon. Vooruit wil zorgen voor fatsoenlijke arbeidsvoorwaarden in heel de sector, 
wil de stoet van witte bestelwagens indammen, de afvalberg verkleinen en oneerlijke 
concurrentie bestrijden. 
Vlaanderen is de Europese regio met de hoogste uitgaven voor onderzoek en ontwikke-
ling in Europa met 3,6% van het BBP. Daar mogen we best trots op zijn. We hebben dan 
ook een van de grootste chemische en biotechnologische clusters in de EU. Maar we 
mogen niet op onze lauweren rusten. Uit onderzoek blijkt dat de subsidies voor onder-
zoek en ontwikkeling niet bijster goed worden ingezet. Waardoor zij ook niet leiden  tot 
genoeg nieuwe of betere producten en diensten. Andere landen bereiken meer met 
minder middelen. Vooruit wil de O&O-ondersteuning hervormen, zodat ze een sterkere 
hefboom wordt voor de groei van onze welvaart. 
101
BEGROTING & ECONOMIE
Vooruit vindt dat gewone mensen mee moeten kunnen genieten van de stijgende natio-
nale rijkdom. Ondernemingen maken gebruik van een omvangrijke publieke infrastruc-
tuur, een uitgebreid stelsel aan fiscale voordelen, leningen, waarborgen en participaties 
van de publieke investeringsmaatschappijen. Zij mogen dus ook iets teruggeven aan de 
samenleving.
We staan midden in een geopolitieke storm. De imperialistische oorlog die Rusland in 
februari 2022 begon, heeft een energiecrisis ontketend. Tijdens die energiecrisis is het 
besef gegroeid dat we voor onze bevoorradingszekerheid niet afhankelijk mogen zijn van 
dictators en autoritaire regimes. En ook niet van grootmachten zoals de Verenigde Staten 
die er niet voor terugschrikken om onze bedrijven hier weg te lokken met groene subsi-
dies. 
Dat geldt niet alleen voor energie, maar ook voor ontginning en verwerking van de zeldza-
me grondstoffen die onmisbaar zijn voor de klimaattransitie en de digitalisering van de 
economie. De Verenigde Staten hebben het voorbeeld gegeven door massaal te inves-
teren in duurzame energie en mobiliteit. We moeten hun voorbeeld volgen en ons lot in 
eigen handen nemen. Zowel Europa, België als Vlaanderen hebben een missiegedreven 
industriebeleid nodig: Vooruit wil dat de economische hefbomen van de overheid ten 
volle worden gebruikt om onze strategische autonomie te vergroten. Maar we moeten 
ook buiten onze grenzen durven kijken en onze verantwoordelijkheden opnemen. Zo wil 
Vooruit bedrijven via wetten over zorgplicht verplichten om de internationaal erkende 
mensenrechten, arbeidsrechten en milieunormen in de volledige waardeketen te respec-
teren.
Resoluties
203. Vooruit wil dat ondernemingen beter draaien, dat werknemers hogere lonen 
krijgen en dat consumenten beter af zijn. Daarom moet de markt beter functi-
oneren. We breken de buitensporige marktmacht van een kleine krans grote 
ondernemingen. Tegelijk versterken we de rechten van de consumenten in de 
financiële sector, de cijfer- en de juridische beroepen, de energie- en telecomsec-
tor. Belangrijke maatregelen zijn het verbod om nevenkosten aan te rekenen voor 
banken en verzekeringen, het verbod van commissies tussen verzekeringsonder-
nemingen en makelaars, het verder verlagen van de té hoge kosten die notarissen 
en gerechtsdeurwaarders aanrekenen en het volledig transparant maken de 
energiefactuur. Het monopolie van de autokeuring gaat ook op de schop. Daar-
naast versterken we het toezicht op de naleving van de regels die de consument 
beschermen. We blijven de netneutraliteit verdedigen en pakken de dominante 
positie van digitale platformen aan.
102
BEGROTING & ECONOMIE
204. Teveel marktmacht zorgt ervoor dat ondernemingen abnormaal hoge prijzen kun-
nen aanrekenen. Oneerlijke concurrentie zorgt ervoor dat ondernemingen niet 
concurreren op basis van innovatie en productiviteit, maar via fiscale en sociale 
dumping. In beide gevallen gaat het niet om welvaartsgroei, maar om welvaart 
die wordt afgeroomd van werknemers, consumenten en andere bedrijven die het 
spel wel eerlijk spelen. We versterken de sociale, fiscale en economische inspec-
ties, alsook de Belgische Mededingingsautoriteit om de eerlijke concurrentie 
tussen ondernemingen te garanderen. We voeren een structurele overwinst– 
belasting in op buitensporige winsten. 
205. We pleiten voor de verhoging van het effectieve tarief van de internationale 
minimumbelasting naar 25%. Met een nominaal tarief van 25% in de vennoot-
schapsbelasting zou België aan relatieve concurrentiekracht winnen, aangezien 
de minimumbelasting het verschil kleiner maakt tussen de belasting die onderne-
mingen in België betalen en de lagere belastingdruk die deze bedrijven mogelijk 
in andere landen ervaren. Daarnaast dringen we oneerlijke concurrentie die het 
gevolg is van agressieve belastingontwijking terug door de algemene anti- 
misbruikbepaling te verscherpen en excessieve belastingaftrekken en  
-vrijstellingen aan banden te leggen.
206. We willen ons belastingsysteem niet alleen eerlijker maar ook efficiënter en 
eenvoudiger maken om onze economie beter te laten draaien. Vandaag is de 
belasting van vermogensinkomsten een lappendeken aan fiscale regimes. Dat 
vertekent investerings- en beleggingsbeslissingen en heeft een negatieve impact 
op de productiviteit van onze economie. We streven daarom naar een neutrale 
investerings- en beleggingsfiscaliteit. 
207. Vooruit maakt komaf met nutteloze administratie voor onze ondernemingen. 
We voeren een verregaande vereenvoudiging door en automatiseren de fiscale 
verplichtingen voor ondernemingen. We streven daarbij naar een vooringevulde 
aangifte voor KMO’s. De verantwoordelijkheid van de belastingberekening leg-
gen we dus zoveel mogelijk bij de administratie.
208. We zetten in op een efficiënter en duurzamer e-commerce model door de  
wensen en noden van alle partijen beter op elkaar af te stemmen. We stappen af 
van het hardnekkige idee dat een supersnelle thuislevering voor elke consument 
prioritair is en moedigen kopers, verkopers en leveranciers aan om te kiezen voor 
sociaal en ecologisch verantwoorde methodes. Daarbovenop zorgen we ervoor 
dat teruggestuurde goederen zoals textiel en elektronica niet meer zomaar  
vernietigd of weggesmeten worden. We garanderen goede arbeidsvoorwaarden 
en sociale rechten in de hele keten en bestrijden schijnzelfstandigheid in  
alle sectoren.  
103
BEGROTING & ECONOMIE
209. De forse ondersteuning voor onderzoek en ontwikkeling stimuleert de pro-
ductiviteitsgroei en onze collectieve welvaart. Maar het kan veel beter. De steun 
gaat vandaag voornamelijk naar enkele grote multinationals en we weten amper 
of ze echt voor onderzoek worden ingezet. De impact is onduidelijk. We zorgen  
daarom voor een efficiëntere inzet van middelen. Hoe? Door de middelen te 
concentreren in sectoren met veel toekomstpotentieel en toegevoegde waarde in 
combinatie met een shift naar directe subsidies en een verschuiving ervan richting 
KMO’s. Zo stimuleren we echt innovatie in Vlaanderen.
210. Vooruit vindt dat de investeringen van onze publieke investeringsmaatschap-
pijen (PMV en FPIM) moeten worden gefocust op hoogproductieve sectoren en 
sectoren die ons helpen om de klimaatuitdaging aan te gaan. Denk aan de sector 
van circulair materialengebruik, industriële elektrificatie, de uitrol van hernieuw-
bare energie en de versterking van de digitalisering. Om dat resultaat te bereiken, 
worden heldere doelstellingen opgesteld. Bij het nieuwe innovatiebeleid wordt 
maximaal gebruikgemaakt van participaties door de investeringsmaatschappijen, 
zodat de gemeenschap kan meegenieten van toekomstige winsten.
211. Vooruit ontwikkelt een helder en afdwingbaar industriebeleid, in lijn met de 
Green Deal en het Europees plan voor duurzame industrie. De innovatie en ont-
wikkeling van technologieën waarmee we onze economie verduurzamen, moet 
bij ons plaatsvinden. We moeten zélf zonnepanelen, warmtepompen en batte-
rijen kunnen produceren en de volledige waardeketens beheersen. Tegenover 
subsidies, fiscale voordelen en investeringen zetten we duidelijke klimaatdoel-
stellingen en strategische voorwaarden. Herkomstbepalingen – die bepalen dat 
grondstoffen en onderdelen uit de Unie moeten worden ingekocht – zijn daarbij 
geen taboe. Het versoepelen van de staatssteunregels (die ervoor zorgen dat klei-
ne lidstaten zoals België in de Europese Unie niet worden afgetroefd door grote) 
zullen wij niet aanvaarden zonder bijkomende Europese investeringsmiddelen 
voor strategische Europese projecten waarvan ook ons land van kan meegenieten.  
Het versoepelen van de staatssteunregels mag er niet voor zorgen dat kleine 
lidstaten zoals België in de Europese Unie worden afgetroefd door grote lidstaten 
met een grotere portefeuille. Een versoepeling moet daarom gepaard gaan met 
bijkomende Europese investeringsmiddelen voor sociale en duurzame  
investeringen.
212. We maken werk van een wettelijk verankerde zorg- en herstelplicht voor  
bedrijven. Dit houdt in dat ondernemingen moeten voorzien in mechanismen 
waarmee ze voortdurend elke mogelijke en/of daadwerkelijke schending van  
de mensenrechten, van arbeidsrechten en van milieunormen in hun volledige 
waardeketen kunnen opsporen, voorkomen, stoppen en verhelpen.  
Die verplichting geldt ook voor hun dochterondernemingen.
104
BEGROTING & ECONOMIE
IEDEREEN AAN HET WERK – IEDEREEN EEN GOEDE JOB
De ongeziene  krapte op de arbeidsmarkt is een grote kans. Als werknemers de 
jobs voor het uitkiezen hebben, zijn ondernemingen en de overheid verplicht om betere 
lonen en arbeidsvoorwaarden te bieden. Maar diezelfde krapte is ook een uitdaging  voor 
de welvaartsstaat. Als bedrijven met de beste wil ter wereld hun vacatures niet ingevuld 
krijgen – bijvoorbeeld omdat er geen techniekers te vinden zijn – verliezen we collectief 
aan welvaart.
Ondanks de grote krapte worden veel jobs nog steeds erg slecht betaald. Dat is absurd. 
De redenen zijn een te laag minimumloon, te hoge lasten op arbeid en  een loonnormwet 
die bepaalt dat de Belgische lonen maar zoveel kunnen stijgen als die in de buurlanden. 
In een open economie als de onze is het geen slecht idee om rekening te houden met de 
evolutie in de buurlanden, maar dan wel op een eerlijke manier. Een manier die toelaat dat 
hoge winsten worden vertaald in hogere lonen. 
Daarnaast zien we dat de automatische indexering van de lonen de koopkracht van de 
mensen goed heeft beschermd. Al waren het vooral de hogere lonen die hierdoor meer 
overhielden op het eind van de maand. Voor Vooruit moet werken altijd goed beloond 
worden. Bovendien moet werken altijd méér lonen dan niet werken. 
Op de arbeidsmarkt hebben we in ons land al een lange weg afgelegd. Nog nooit waren 
zoveel mensen aan het werk als vandaag. Toch is de werkzaamheidsgraad nog te laag. Te 
veel mensen zijn werkloos, te veel mensen moeten een beroep doen op een leefloon, te 
veel personen met een handicap willen werken, maar krijgen de kans niet, te veel mensen 
vallen ziek uit en blijven te lang uit, ook nadat ze genezen zijn. De mensen die vandaag 
werkloos worden, worden onvoldoende en te vrijblijvend begeleid. Oudere werkzoeken-
den worden vaak niet meer uitgenodigd voor een gesprek en worden aan hun lot overge-
laten. Vooruit vindt dat de overheid verantwoordelijk is voor een betere begeleiding van 
alle burgers. Mensen willen het liefst vooruit in hun leven. De overheid moet dat mogelijk 
maken, en tegelijk solidair zijn met diegenen die dat niet kunnen.
Een grote groep mensen die vandaag niet werkt, is uitgevallen: ze zijn langdurig ziek. Dat 
toont aan dat vele jobs niet werkbaar zijn – zeker niet een hele loopbaan lang. Deze men-
sen verdienen onze solidariteit: we mogen hen niet afschrijven maar moeten hen onder-
steunen om te kijken of en hoe ze weer actief kunnen worden op de arbeidsmarkt. 
Uit de eerste stappen die de federale regering heeft gezet met haar terug-naar-werk- 
beleid, blijkt dat velen onder hen het liefst aan de slag willen. Zowel werkgevers, werk-
nemers, ziekenfondsen als de overheid moeten samenwerken om dat mogelijk te maken. 
Hun allereerste taak is ervoor zorgen dat zo min mogelijk mensen uitvallen. Voorkomen is 
beter dan genezen.
105
BEGROTING & ECONOMIE
Tenslotte is er een grote groep van mensen die niet werken en ook geen uitkering krijgen. 
Zij zoeken niet naar werk. Het gaat in de praktijk vaak om moeders van allochtone origine 
die thuisblijven. Ook die groep willen we aanmoedigen om te werken en bij te dragen. 
Natuurlijk moeten zij eerst en vooral kúnnen werken. Het is de verantwoordelijkheid 
van de overheid om daar de randvoorwaarden voor te scheppen. Deze Vlaamse rege-
ring heeft het tegenovergestelde gedaan door nieuwe drempels op te werpen: door de 
kinderopvang te mismeesteren en het openbaar vervoer uit te kleden. Bovendien werden 
lessen Nederlands betalend gemaakt. Het lijkt alsof er alles aan gedaan werd om deze 
groep weg te houden van de arbeidsmarkt.
Om mensen doorheen hun leven en carrière te beschermen en alle kansen te geven, 
moeten we de welvaartsstaat versterken. Het fundament van een duurzame financiering 
is een werkbare job voor iedereen. 
Resoluties
213. We versoepelen de loonnormwet zodat de lonen meer kunnen stijgen dan 
vandaag. Op nationaal niveau worden de marges afgesproken die richtinggevend 
zijn voor de onderhandelingen op onderliggende niveaus. Zo kunnen productivi-
teitsgroei en hogere winsten op sector- en bedrijfsniveau opnieuw worden omge-
zet in hogere lonen voor werkende mensen.  Dat is rechtvaardig. Het zorgt er 
bovendien voor dat sectoren die hoge winsten en een hoge toegevoegde waarde 
realiseren, sterker kunnen groeien. Het is een win-win.
214. We voorzien dat alle werknemers hun gegarandeerde index krijgen, ook als de 
werkgever of de sector hierover geen afspraken heeft gemaakt. We verbeteren 
de indexeringsmechanismen, op zo’n manier dat er bij een koopkrachtschok  
omwille van uitzonderlijk hoge inflatie meer gaat naar de laagste lonen.  
We zetten het ingezette groeipad voor de minimumlonen verder. 
215. De overheid schept de randvoorwaarden waardoor (langer) werken voor ieder-
een doenbaar is. Betrouwbaar openbaar vervoer en een veilige en kwaliteitsvolle 
plaats in de kinderopvang voor elk kind is daarbij cruciaal. We ondersteunen be-
drijven bij het uitwerken van een beleid om jobs werkbaar te maken of te houden. 
106
BEGROTING & ECONOMIE
216. We zetten het succesvolle terug-naar-werk-beleid verder en maken het nog 
sterker. We geven zoveel mogelijk mensen de kans om in dat beleid te stappen. 
Werknemers moeten, als ze terug aan de slag gaan, hun ziekte- en invaliditeits-
uitkering beter kunnen combineren met loon. Terug aan het werk gaan moet 
altijd lonen, ook voor personen met een handicap. Ook bij een terugval moeten 
personen met een handicap, net als mensen die ziek zijn, snel en zonder al te veel 
administratieve rompslomp kunnen rekenen op hun oorspronkelijke uitkering. We 
activeren werkgevers om aangepaste werkplaatsen te voorzien.
217. Vooruit wil dat mensen veel sneller naar de juiste job worden begeleid. Daarom 
wordt het activeringsbeleid versterkt. Mensen worden in ons model snel gecon-
tacteerd en starten veel sneller met het volgen van opleidingen. We verwachten 
dat werkzoekenden zelf voldoende actief solliciteren en dat de overheid actief 
jobs aanbiedt aan alle werkzoekenden.
218. Vooruit wil basisbanen voor werkzoekenden die na twee jaar actief zoeken geen 
job vinden. Dat zijn echte jobs met fatsoenlijke arbeidsvoorwaarden, lonen en 
sociale bijdragen.
219. We voeren een pensioenhervorming door. Daarbij versterken we de band tussen 
het pensioen en de effectief gewerkte jaren. Bovendien vragen we een eerlijke 
bijdrage van de hoogste (aanvullende) pensioenen en laten we bijzondere  
pensioenregimes uitdoven. Wanneer deze niet meer beantwoorden aan de 
noden van vandaag. In plaats van de pensioenleeftijd, kijken we naar de loopbaan. 
Vanaf 42 loopbaanjaren moeten mensen op pensioen kunnen indien ze voldoen-
de jaren effectief gewerkt hebben. Zo houden we ook rekening met het feitelijk 
verschil in gezonde levensverwachting.
220. We garanderen de financiering van de sociale zekerheid door de evenwichts-
dotatie te verankeren en de alternatieve financiering te verhogen. We versterken 
de financieringsbronnen van de sociale bescherming door een vastgelegd  
percentage van de inkomsten uit de vennootschapsbelasting (met een gegaran-
deerd jaarlijks minimum van 2 miljard euro) toe te wijzen aan de sociale zekerheid. 
107
BEGROTING & ECONOMIE
MEER BESTUURSKRACHT
Vooruit gelooft in een sterke overheid. De welvaartsstaat beschermt al veel men-
sen, maar als we meer bestuurskracht hadden, konden we nog veel meer bereiken. We 
zijn weliswaar een welvaartsstaat die de inkomens en welvaart van haar inwoners goed 
beschermt, maar op een aantal vlakken schieten we tekort. We slagen er bijvoorbeeld 
maar niet in om doelgericht mensen te ondersteunen. Of om een langetermijnvisie op 
de economie en de welvaartsstaat te ontwikkelen. Dat ligt in eerste instantie aan een 
gebrekkige bestuurscultuur. Zo wordt zelden de fundamentele vraag gesteld welke 
instrumenten de politiek nodig heeft om betere beslissingen op lange termijn te nemen. 
Of de vraag welke mechanismen daaraan in de weg staan. Vooruit vindt dat die vragen 
de hoogste prioriteit hebben als we het over politieke vernieuwing hebben. Het doel is 
duidelijk: we moeten meer bestuurskracht ontwikkelen.
Er zijn verschillende problemen die tot slecht beleid leiden. (1) Zo is het met de voorberei-
ding en evaluatie van het beleid in ons land pover gesteld: we laten te veel over aan minis-
teriële kabinetten, terwijl het vaak de administraties zijn die de expertise hebben om de 
impact en opportuniteit van het beleid in te schatten. En achteraf wordt amper geëvalu-
eerd of het beleid echt heeft gewerkt. Het beleid is dus zuiver ad hoc, gebonden aan zeer 
tijdelijke kabinetten. (2) Hetzelfde geldt voor het geld uit de begroting: we weten vaak niet 
welke doelstellingen met welke uitgaven worden nagestreefd of bereikt. Denk maar aan 
de enorme bedragen die worden gespendeerd aan bedrijfssubsidies zonder duidelijke en 
coherente doelstellingen. (3) Bovendien werd de capaciteit van de overheidsdiensten het 
voorbije decennium jaar na jaar verder uitgekleed. Als er dan een crisis kwam, moesten 
overheden en masse een beroep doen op dure consultants. Voor Vooruit is het duidelijk: 
overheden moeten opnieuw kunnen investeren in expertise en interne kennisopbouw. 
Een zwakke overheid is duurder dan een sterke overheid.
Bovendien mist de overheid de instrumenten om fijnmazig te beslissen wie welke onder-
steuning krijgt. Daardoor worden natuurlijk middelen verspild. Het weinig doelgerichte 
beleid heeft er ook mee te maken dat overheden weigeren om fatsoenlijk samen te 
werken, zelfs als het gaat om bevoegdheden waarvan de verdeling redelijk helder is. Hoe 
we de structuren van ons land ook hervormen, samenwerken moeten we. Tenslotte is er 
het debat over de staatsstructuren. Die zijn voor Vooruit nooit een doel op zich, maar een 
middel om de welvaart en het welzijn van de mensen te verhogen. Die moeten een stuk 
eenvoudiger en helderder. We hanteren daarbij helderheid, samenwerking en daadkrach-
tig bestuur als leidende principes.
108
BEGROTING & ECONOMIE
Resoluties
221. We kiezen voor een sterke overheid. Daarom investeren we middelen zo veel 
mogelijk in een sterke administratie, in plaats van in dure consultants. Daardoor 
houden we de knowhow binnen de overheid. De besparingen die we realiseren 
door de digitalisering en automatisering van o.a de fiscaliteit, worden geïnves-
teerd in de uitbouw van de capaciteit van de publieke dienstverlening.  
We bepalen de kerntaken van de overheid en definiëren niet te privatiseren  
sectoren. We versterken de juridische kracht van de overheid door het oprichten 
van een sterke juridische dienst die de rechten van de overheid en burgers  
verdedigt. 
222. We maken van het Planbureau de centrale, interfederale instelling die de be-
leidsvoorbereiding en -evaluatie coördineert. Het Planbureau krijgt een nieuw 
mandaat van de volledige  regering, niet alleen van de premier en de minister van 
Economie. Het krijgt ook initiatiefrecht. 20% van het budget van de ministeriële 
kabinetten wordt ingezet om de capaciteit van het Planbureau te versterken. 
223. De beleids- en begrotingscyclus wordt rigoureuzer. De begrotingsbesprekingen 
beginnen jaarlijks voor de zomer. Op alle niveaus voeren we een prestatiebegro-
ting in, zodat uitgaven in de begroting gekoppeld worden aan hun doelstellingen. 
Spending reviews worden systematisch uitgevoerd op alle overheidsniveaus. We 
besteden daarbij meer aandacht aan de uitvoering van de begroting en zorgen 
voor maximale transparantie over hoe overheidsmiddelen aangewend zijn. We 
voeren een welzijnsbegroting in. Evoluties in de gezondheid en het welbevinden 
van de samenleving horen immers gelijk met de begroting aan bod te komen.
224. We ontwikkelen een geïntegreerd inkomens- en vermogenskadaster door de 
beschikbare databanken aan elkaar te koppelen en uit te breiden. Zo komen we 
tot een meer doelgerichte en meer rechtvaardige sociale bescherming, bijdrage-
heffing en een automatische toekenning van sociale voordelen. Het is bovendien 
een bijzonder effectief instrument tegen sociale en fiscale fraude. 
225. Vooruit wil dat de staatsstructuur ervoor zorgt dat de maatschappelijke uitdagin-
gen effectief worden aangepakt: ons leidend principe is meer bestuurskracht, 
als hefboom om de welvaart en het welzijn van de mensen te vergroten. Om 
daartoe te komen, is het duidelijk dat het met minder ministers, minder parlemen-
tairen en minder partijfinanciering kan. Er komt een plafond op partijuitgaven voor 
sociale media.
109
BEGROTING & ECONOMIE
226. Vlaanderen en het federale niveau moeten samenwerken, hoe de bevoegdheden 
ook zijn verdeeld. We moeten weg van het sabotage-federalisme. Overheden 
maken bindende afspraken over de verdeling van inspanningen en houden zich 
eraan. Zo is het steeds duidelijk waarin elk niveau zal investeren en voorkomen 
we jarenlang gepalaver.
EERLIJKE BELASTINGEN
Het belastingsysteem speelt een centrale rol in elke moderne economie. In ons 
land wordt ongeveer de helft van het nationaal inkomen via het belastingsysteem geka-
naliseerd naar investeringen in het collectieve belang  van de hele samenleving. En dat is 
maar goed ook. Maar we moeten het wel goed organiseren: de manier waarop we dat 
belastingsysteem organiseren, heeft een enorme impact op zowel rechtvaardigheid als 
economische efficiëntie. 
Vandaag leunt ons belastingsysteem te veel op mensen die werken en te weinig op 
(inkomen uit) vermogen. Dat is onrechtvaardig en ontmoedigt werken. De complexi-
teit van ons fiscaal systeem zorgt bovendien voor een toegenomen risico op fraude en 
belastingontwijking. Een eerlijk, eenvoudig en efficiënt belastingsysteem is nodig. Een 
belastingsysteem dat economische groei stimuleert, werken beloont en ongelijkheid 
terugdringt. 
We hervormen de personenbelasting en verbreden de belastbare basis door te snoeien in 
gunstregimes en fiscale aftrekposten. We verschuiven de belastingdruk wég van inko-
men uit arbeid, richting vermogen. Een simpel principe staat daarbij voorop: een euro is 
een euro. Werk zal zo meer lonen en de lage- en middeninkomens zullen stijgen. De voor-
gestelde hervorming maakt het systeem niet alleen eerlijker en progressiever, maar maakt 
de belastingbrief ook een stuk simpeler. Zo kunnen we alle werknemers een eenvoudige 
én vooraf ingevulde aangifte bezorgen.
Een rechtvaardige erfbelasting is noodzakelijk binnen een gezond fiscaal beleid. Tegen 
erfbelastingen bestaan weinig economische bezwaren, aangezien zij de economie van 
alle belastingen het minst verstoren. Erfenissen (en zeker omvangrijke onbelaste erfenis-
sen) hebben dan weer een enorme negatieve impact op de ongelijkheid in de samen-
leving. De conclusie is eenvoudig: een rechtvaardige erfbelasting is een economisch 
onschadelijke manier om de ongelijkheid te verkleinen. De huidige erfbelasting is evenwel 
geen rechtvaardige belasting. Vandaag betaal je erfbelasting vanaf de eerste euro. Er is 
geen belastingvrije som. Tegelijk slagen grote vermogens erin zich zo te organiseren dat 
ze geen eurocent erfbelasting betalen. Dit is het tegenovergestelde van een rechtvaardi-
ge erfbelasting. Een fundamentele hervorming dringt zich op. 
110
BEGROTING & ECONOMIE
Een laatste essentiële punt van eerlijke belastingen, is een sterke fraude – en misbruikbe-
strijding. Het doel daarvan is de ‘verwitting’ van de economie. Als de fiscale wetgeving 
correct wordt afgedwongen, worden zwarte en grijze geldstromen wit. Zoals het hoort. 
De opbrengst van zo’n veralgemeende ‘verwitting’ brengt zoveel geld in de staatskas 
dat zij een structurele belastingverlaging mogelijk maakt voor de mensen die werken, 
en mensen die werk creëren. Het beleid rond fraude – en misbruikbestrijding mag niet 
alleen repressief zijn. In de eerste plaats moet het leiden tot spontane gedragswijziging. 
Alleen dan zullen de fiscale en sociale bijdragen structureel toenemen. We leggen de 
focus op maatregelen die zorgen voor meer transparantie en voor minder fraudemogelijk-
heden zoals het inkomens- en vermogenskadaster. Het ultieme sluitstuk van elk effectief 
fraudebeleid is natuurlijk het opsporen en bestraffen van wie blijft valsspelen. Om dat 
beleid te verbeteren is een versterking van de fraudediensten noodzakelijk.
Resoluties
227. We zorgen ervoor dat werken meer loont. We realiseren een grote fiscale 
hervorming die in de eerste plaats de heffingsdruk verschuift van arbeid naar 
vermogen. Mensen houden zo netto meer over. Dat is de beste manier om werk 
lonender te maken. We maken komaf met de afwijkende heffingsdruk op ver-
schillende vormen van inkomsten uit kapitaal. Persoonlijke inkomsten uit arbeid 
en vermogen worden samengevoegd en progressief belast. Een euro is een euro. 
Schijnvennootschappen maken we fiscaal transparant, zodat de personenbelas-
ting weer van toepassing wordt. Fiscaliteit moet zorgen voor een eerlijke  
herverdeling. De hervorming die we voorstellen is volledig gefinancierd  
en belast de begroting niet. 
228. De personenbelasting wordt neutraal gemaakt ten aanzien van diverse gezinsvor-
men. We nemen ook alle administratieve en andere drempels weg rond bepaalde 
gezinsvormen (zoals alleenstaanden, co-ouders en nieuw samengestelde gezin-
nen) opdat de rechten van kinderen maximaal gegarandeerd zijn. 
229. We hervormen de effectentaks tot een jaarlijkse bijdrage op het gehele financië-
le vermogen dat hoger is dan 1 miljoen euro en verdubbelen het tarief. Zo verzeke-
ren we een faire bijdrage op de hoogste financiële vermogens.
230. We integreren de erf- en schenkbelasting en voeren een belastingvrije som in 
van 250.000 euro. Alleen wie in de loop van het leven meer ontvangt uit erfenis-
sen en schenkingen, betaalt belasting. Het onderscheid in belasting naargelang 
wat je erft en van wie je erft, schaffen we af. Boven de belastingvrije som neemt 
het tarief progressief toe. Door de achterpoortjes te sluiten, verzekeren we dat de 
grote vermogens hun deel betalen. Met de inkomsten moet de overheid prioritair 
investeren in de kansen van alle kinderen en jongeren.
111
BEGROTING & ECONOMIE
TERUGDRINGEN VAN DE ONGELIJKHEID
Wij zijn trots op onze welvaartsstaat. Via de automatische indexering van lonen, 
progressieve belastingen en onze sociale zekerheid, wordt de welvaart in ons land een 
stuk beter verdeeld dan in onze buurlanden. Dat heeft de ongelijkheid bij ons binnen de 
perken gehouden terwijl zij in andere landen de pan uitrees. Maar het kan nog zoveel 
beter.
Zoals we hierboven hebben betoogd, hebben we een globaal plan nodig. Een globaal 
plan om meer en betere groei te realiseren, om de begroting gezond te maken, om de 
welvaartsstaat te versterken en de ongelijkheid terug te dringen. 
Door volgehouden investeringen in de toekomst, door een neutrale investeringsfiscali-
teit, door meer duurzame groei en een beter functionerende arbeidsmarkt, verhogen we 
onze collectieve welvaart. Via een betere loonpolitiek kunnen de inkomens die hieruit 
voortvloeien beter verdeeld worden, zodat de lonen kunnen stijgen. Eerlijke, progressieve 
en duurzame fiscaliteit op arbeid en vermogen, naast een robuuste sociale bescherming 
zorgen voor herverdeling. 
112
BEGROTING & ECONOMIE
Door betere en goedkopere kinderopvang krijgen alle kinderen meer en betere kansen. 
Bovendien kunnen ouders zo met een gerust hart gaan werken. Als de marktmacht van 
energiebedrijven, notarissen en telecomproviders zakt, gaan mensen lagere facturen 
krijgen. Die facturen hebben de zwaarste impact op mensen met een lager inkomen. Als 
we de lasten op de laagste lonen het sterkst laten dalen, de loonnorm fatsoenlijk hervor-
men en we de minimumlonen nogmaals laten stijgen, kunnen de laagste lonen het meest 
vooruit gaan. Tenslotte zullen we via een gekruist vermogens- en inkomenskadaster men-
sen die het nodig hebben gericht kunnen ondersteunen – en geen middelen verspillen 
aan mensen die hun eigen boontjes kunnen doppen. 
Met ons globaal plan delen we zo een forse tik uit aan de ongelijkheid.
113
BEGROTING & ECONOMIE
